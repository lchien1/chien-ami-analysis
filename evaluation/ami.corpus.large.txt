Satapangan 1
I satapangan ʼi, misanga' ko Kawas to kakarayan ato hkal.
Itiya 'i, awaayho ko faco no sra.
awaayho ko maamaan.
Maldef no nanom konini a sra a matahpo no to'man.
Matayal ko 'icel no Kawas i fafa'ed nonini.
<<Ka ira ko likat>> han no Kawas 'i, sata'ngad sato.
4 Minengneng ko Kawas tonini a ta'ngad 'i, rahker cingra.
Saka, palacidek han nira ko ta'ngad ato to'man.
O romi'ad han nira ko ta'ngad.
O dadaya han nira ko  to'man.
Saka, ira ko dadaya, ira ko dafak.
O saka ccay a romi'ad konini.
<<Kaira ko pala'eday to nanom,>> han no Kawas 'i, lahci sa a malacinowas ko nanom.
Masanga' no Kawas ko pala'eday to ifafa'eday ato ikala'noay a nanom.
O kakarayan han nira ko kalala'ed.
Saka, ira ko dadaya, ira ko dafak.
O saka tosa a romo'ad konini.
Kalaccay a masa'opo ko ikala'noay no kakarayan a nanom ta talahkal ko sra,>> han no Kawas 'i, lahci sa konini.
O kanatal han no Kawas ko sra.
O riyar han nira ko masa'opoay a nanom.
Minengneng ko Kawas tonini 'i, rahker cingra.
Itiya 'i, sowalen no Kawas ko sra, <<Kao kalngawan no kahirahira no molngaway kiso to malo kasadakan no kahirahira no panay ato losay,>> han nira 'i, lahci sa konini.
Saka, molngaw i sra ko kahirahira no pinaloma ato kahirahira no losay.
Mado'do nangra ko sa'osi no Kawas to malo pinangan nangra a cihci.
Minengneng ko Kawas tonini 'i, rahker cingra.
Saka, ira ko dadaya, ira ko dafak.
O saka tolo a romi'ad konini.
"Kaira ko likat i kakarayan to kacipinangan to romi'ad to dadaya.
O malo kacipinangan haca to kasasiroma no pifolafolad ato romi'ad ato mihcaan.
Kalikat i kakarayan a pa'dil to hkal,>> han no Kawas 'i, lahci sa konini.
Mahaenay ko nipisanga' no Kawas to tosaay a tata'angay a likat.
O cidal 'i, o citodongay to romi'ad.
O folad 'i, o citodongay to dadaya.
Sanga'en haca no Kawas kofo'ifo'is.
Itiraen nora i kakarayan konini a likat a papipa'dil to hkal, 18 a citodong to romi'ad ato dadaya, a palacidek to ta'gad ato to'man.
Minengneng ko Kawas tonini 'i, rahker cingra.
Saka ira ko dadaya, ira ko dafak.
O saka spat a romi'ad konini.
Sowalen no Kawas ko nanom, <<Kaira i tisowanan ko masaflaway a kahirahira no ma'oripay.
Kaira i fafa'ed ko kahirahira no ma'feray a 'ayam,>> han nira 'i, lahci sa konini.
Mahaenay ko pisanga'no Kawas to tata 'angay a fao no riyar ato kahirahira no ma'oripay i nanom ato kahirahira no ma'feray a 'ayam.
Mado'do nangra ko sa'osi no Kawas to  malo pinangan nangra a ma'orip.
Minengneng ko Kawas tonini 'i, rahker sa cingra.
Saka, <<Kamo o ma'feray a 'ayam, kalnak a mildef to sra,>> han nira a mipalmed.
Saka ira ko dadaya, ira ko dafak.
O saka lima a romi'ad konini.
Sowalen no Kawas ko sra, <<Kao ka'oripan no kahirahira no fao kiso.
Kaira ko pina'orip ato manafoyay i sra ato masamaamaanay a 'a'adopen.
O dado'doen nangra ko sa'osi ako to malo pinangan nangra a ma'orip,>> han nira 'i, lahci sa konini.
Saka, do'doen no Kawas ko sa'osi nira to malo pinagan no 'a'adopen a misanga' i cangraan.
Minengneng ko Kawas tonini 'i, rahker cingra.
Sowal sa ko Kawas, <<Sanga'aw ita ko tamdaw to milcaday miringiay titaanan.
Ta papikowanen ita cangra to kahirahira no foting ato ma'feray a 'ayam ato pina'orip ato polong no 'a'adopen ato kahirahira no manafoyay i sra a fao,>> saan.
Saka, palcaden no Kawas to tireng nira ko pisanga' to tamdaw.
Sanga'en nira ko fa'inayan ato fafahian.
Sowal sa ko Kawas a palmed i cangraan, <<Kahofoc kamo a malnak ta mildef i hkal ko tloc namo.
Ta papikowanen ako kamo to sra.
Papikowanen haca ako kamo to foting ato ma'feray a 'ayam ato polong no fao.
Paflien ako kamo tonini a masamaamaanay a pinaloma ato losay to malo kakaenen namo.
O romasato, paflien ako to rngos ko polong no fao ato ma'feray a 'ayam to malo kakaenen nangra,>> han nira 'i, lahci sa konini.
Minengneng ko Kawas to nisanga'an nira a ma'min 'i, sarahker sa cingra.
Saka, ira ko dadaya, ira ko dafak.
O saka 'nem a romi'ad konini.
Satapangan 2
Mahaenay ko nia lahci no nipisanga' no Kawas to kakarayan ato hkal ato paro nonini.
Saka pito a romi'ad 'i, malahci no Kawas ko tayal nira a ma'min.
Saka, pasla' cingra.
Palmeden no Kawas konini a saka pito a romi'ad a palafangcalay.
Nawhani, itiya toya romi'ad a pahanhan cingra tona malahci ko polong no tayal nira a misanga'.
Matiniay ko nika dado'do no nipisanga' no Kawas to kakarayan ato hkal.
Yo misanga' ko Tapang z Kawas to kakarayan ato hkal 'i, 5 awaayho ko pinaloma;
awaayho a molngaw ko panay.
Nawhani, caayho pa'oraden no Kawas, awaayho ho maomahay a tamdaw.
Nikawrira, mararid a ira ko nemnem a masadak nai kmod no sra a misnger to sra.
Nanoya, sanga'en no Kawas to sra ko tamdaw a misafaco. 
Iyofen nira i ngoso' noya nisafacoan nira to sra a tamdaw ko sakaci'orip a sasla'an.
Saka, ma'oripto ko tamdaw.
Palomaen no Tapang a Kawas ko losay i laloma' no Itin hananay a pala i kawali.
Ta pakamaro'en nira itira koya nisanga'an nira a tamdaw.
Palgawn, palahaden to Tapang a Kawas itira ko kahirahira no makapahay cihciay to ga'ayay a kaenen a losay.
Ira i sifo' nonini ko ccay a sakaci'orip a kilang.
Ira haca itira ko ccay a kilang to sakafana' no tamdaw a mihapinang to nga'ayay ato tatiihay.
Ira ko pakayraay i Itin a 'alo a misnger toya losay.
Naitira a mala spat konini a 'alo.
O saka ccay a 'alo 'i, o Pison hananay.
O pakayraay a mitaliyok to Hafila hananay a kitakit konini.
Ira itira tora sra ko tada'kim.
Ira haca itira ko tadamaanay a sata'os ato tadamaanaya fokloh.
O saka tosa a 'alo 'i, o Kihong hananay.
O pakayraay a mitaliyok to Kos hananay a kitakit konini.
O saka tolo a 'alo i, o Tikolis hananay.
O pakayraay i wali no Asiliya a kitakit ko rakat nonini.
O saka spat a 'alo 'i, o Iflati hananay.
Pakamaro'en no Tapang a Kawas i Itin hananay a pala koya tamdaw.
Pakamaomahen nira, papisimawen nira cingra itira.
Pasowal sa ko Tapang a Kawas toya tamdaw, <<Nga'ayto kiso a komaen to hci nonini a losay a ma'min.
Nikawrira, onini a kilang to sakafana' a mihapinang to nga'ayay ato tatiihay 'i, aka ka komaen to hci nira.
Ano komaen kiso 'i, caay ka 'ca kapatay kiso itiya toya romi'ad,>> han nira.
Nanoya, harateg sa ko Tapang a Kawas, <<Caay ka nga'ay a ccay ko tamdaw a ma'orip.
Sanga'aw ako ko ccay a matatodongay i cingraan a malo tihi nira to mamipadama i cingraan,>> saan.
Saka, oya nisanga'an no Tapag a Kawas to sra a misafaco a kahirahira no 'a'adopen ato kahirahira no ma'feray a 'ayam 'i, patayraen nira i ka'ayaw noya tamdaw konini a papipangangan.
Saka, panganganen noya tamdaw ko kahirahira no 'a'adopen.
Mahaenay ko sakacingangan no 'a'adopen a ma'min.
Yo pangangan koya tamdaw to kahirahira no 'a'adopen ato kahirahira no ma'feray a 'ayam i, awaay ko matatodongay a malo tihi no tamdaw to mamipadama i cingraan.
Saka, pakafoti'en no Tapang a Kawas koya tamdaw.
Yo marda' a mafoti' cingra 'i, alaen no Tapang a Kawas ko ccay a fadowac nira
Ta patikoen nira a mitahpo to hci koya pialaan to fadowac.
Onini a fadowac ko sapisafaco no Tapang a Kawas a misanga' to ccay a fafahian.
Ta kriden nira konini a fafahian a patayra i ka'ayaw noya tamdaw.
Itiya 'i, sowal sa koya tamdaw.
<<Ani:nito a ira kono mako a tatodong.
O 'okak no 'okak ako, o hci no hci ako.
O fafahian han ako cingra, nawhani, nanialaan cingra i takowanan o fa'inayan," saan.
Onini ko saka liyasen no tamdaw ko mama ato ina nira a malaccay ato fafahi nira.
Malacaayto ko tireng noya tatosaay.
Itiya 'i, o mawacayay konini a fa'inayan ato fafahi nira.
Nikawrira, caayho ka fana' cangra to ngodo.
Satapangan 3
Itini i polong no nisanga'an no Tapang a Kawas a fao 'i, o 'oner ko samafana'ay a misa'fit.
Pasowal sa ko 'oner toya fafahian, <<So'linay a milalang ko Kawas to kakomaen namo to hci no losay a ma'min saw?>> han nira.
Pasowal sa koya fafahian toya 'oner, "Manga'ayto kami a komaen to hci no losay a ma'min.
'Deng o hci noya isifo'ay no pala a ccay a kilang ko nilalangan no Kawas.
Aka ka komaen, aka pitfing kamo.
Ano miliyang kamo 'i, o mamapatay kamo saan,>> han nira.
Paca'of sa koya 'oner, <<Man ca kira?
Caay ko mamapataykamo.
O sakasaanno Kawas 'i, mafana' cingra to nika ano komaen kamo to hci nonini a kilang 'i, o mamatiya o Kawas kamo a mafana' a mihapinang to nga'ayay ato tatiihay sanay nira," han nira.
Minengneng koya fafahian tonini a hci.
Makapah a nengnengen, sapaka'so'an a kaenen, hato cacitaneng ko tamdaw saan cingra a ma'inal.
Saka, halo fa'inay nira a komaen.
Nakomaen cangra 'i, mafana'to cangra.
Tangsol a mahapinang nangra ko nika wacay no tireng nangra.
Saka, solsolen nangra ko papah no sokon a kilang to malo talip nangra.
Itiya yo pisakalafianto ko cidal 'i, matngil nangra ko rakat no Tapang a Kawas i palosayan.
Saka, limek sa cangra a miki'ading i kilakilangan.
Tahidang han no Kawas koya tamdaw a milkal, <<Icowaay kiso?>> han nira.
Paca'of sa cingra, <<Matngil ako ko rakat iso i palosayan saka, matalaw kako.
Limek sato kako, nawhani, o mawacayay kako,>> han nira.
Licay sa ko Kawas, <<Cima ko pakafana'ay i tisowanan to nika wacay iso saw?
Komaenay kiso toya nilalangan ako tisowanan a hci no kilang haw? han nira.
Paca'of sa koya tamdw, "Oya nipaflian iso i takowanan to malo tihi ako a fafahianko mipafliay i takowanan to hci noya kilang saka, komaen kako,>> han nira.
Sowal sa ko Tapang a Kawas toya fafahian, <<Nawiro mahaen ko dmak iso saw?>> han nira.
Paca'of sa koya fafahian, <<Masafana' no 'oner kakosaka, komaen kako,>> han nira.
Saka, sowal sa ko Tapang a Kawas toya 'oner, <<O mamatfoc kiso pakayni tonini a dmak.
Itini i kalo 'a'adopen a ma'min 'i, 'deng kiso a ccay ko mama'kak.
Anini kiso a misatapang ao tiyad ko sakaromaket iso.
O srato ko malo kakaenen iso tangasa i tolas no 'orip iso.
Pasasi'adaen ako kiso atoya fafahian.O papasasi'adaen ako ko tloc nira ato tloc iso.
O sasti'en no tloc nira ko fongoh iso a mipelpel.
O kakalaten iso ko satnok nangra a midoka',>> han nira.
Pasowal sa ko Tapang a Kawas toya 'oner, <<O tatongalen ako ko pisemsem iso a cipoyapoy.
O mama'at'at kiso a mahofoc.
Talacowa matini ko nipisemsem iso, nikawrira, mangalef ko nika halifa'inay iso.
Nikawrira, o mamakowan no fa'inay iso kiso,>> han nira.
Pasowal sa ko Tapang a Kawas toya fa'inayan, <<Tona mido'do kiso to sowal no fafahi iso a komaen to nilalangan ako i tisowanan a hci no kilang saka, o mama'kak ko sra.
O mamaroray kiso a matayal to malo kakaenen iso tangasa i tolas no 'orip iso.
Nawhani, miliyang kiso to limo'ot ako.
O mamalngaw i sra ko cicka'ay a smot ato talod.
O dateng i palapalaan ko kakaenen iso.
O mamaroray kiso;
o cacifrang kiso a matayal to sakaira no kakaenen iso tangasa i nika patay iso a minokay i sra.
Nawhani, o nano nisafacoan to sra kiso a misanga'.
Saka, o maminokay iso i sra,>> han nira.
Ci Ifa han ni Atam ko nipipangangan to fafahi nira.
Nawhani, o ina no tamdamdaw cingra.
O fanges no 'a'adopen ko nisanga'an no Tapang a Kawas to malo sapariko' ci Ataman ato fafahi nira.
Nanoya, sowal sa ko Tapang a Kawas, <<Milcad titaanan konini a tamdaw a mafana' a mihapinang to nga'ayay ato tatiihay.
O sakacaaw pida'oc nira a ma'orip saka, caay ka nga'ay a mipco' cingra a komaen to hci no sakaci'orip a kilang,>> saan.
Orasaka, laplap han no Tapang a Kawas koya tamdaw a pasadak nai Itin a omah.
Pakamaomahen no Tapang a Kawas cingra to sra itira toya nano pisanga'an cingraan.
Namilaplap ko Tapang a Kawas to tamdaw nai Itin 'i, tlien nira i kawali no Itin ko mamisimaw a kirofim ato maliyonay a marengrengay a fonos.
Onini 'i;
o sakacaaw piraod no tamdaw to sakaci'orip a kilang.
Mipesi’ tu litaul cira.
Mapesi’ numaku ku litaul.
Pesi’en numaku ku litaul.
Tuwa wacu iri, tebuyentu nira a milakec.
Miucur cira tu wawa.
Maucur kaku nu ama.
Matalaw cira tu kawas.
Misanga’tu haw tu batikar kisu?
Hay, masanga’tu kiya batikar.
Mitadihang kuhni itakuwan.
Kemaen tu tamdaw.
Matalaw cira tu kawas.
Matalaw kaku ci bakian numaku.
Mamelaw haw numisu ku maamaanay hakiya?
Mamelaw kaku nu taw.
Ira ku tayniay.
Awaay hen ku tayniay nu tamdaw.
Tunganganan nuhni kuyaan ma wacayay.
Uyaan mawacayay iri, tunganganan nuhni.
Ira tataangay a quner iri, keman tu tamdaw sa.
I ayaá:yaw, na ira ku tataangay a quner, keman tu tamdaw kina quner.
Keman tu tamdaw kina tumay.
U tumay haw ku kemanay tu tamdaw?
Caay.
Caay ka u tumay ku kemanay, u tataangay a quner kira kemanay tu tamdaw sa.
Aku, makatengil ma rarumtu kaku.
"Aku ku kaka, manay ci kakaisu" han ninaaku.
Nika ci Bulad, caay katatu:dung.
Mi kutaytu ci Cidal.
Ci Cidaltu ku mikutayay.
Hay wawa, uru u caayay hen pikikung, uraantu a cacay ku sasimsimen nu niyam.
Ci amaaku  ci Buting Sabung, ci inaaku ci Lahuk u Buting.
U kaka u babahiyan, u saba ubabainayan.
U sakaulahan numaku a radiw iri, u kalalikidan a radiw.
U kalalikidan a radiw iri, u sakaulahan numaku a radiw.
Sakaulahanaku kisu.
U sawalian, u pisadipitan nu kayuin.
U sawalian, caay ka u pisadipitan nu kayuin.
Caay ka u sawalian ku pisadipitan nu kayuin.
Kilakilangan, ira ku buhang niya kilang, kay itinitu.
U ngangan nina tumuk, caaytu kami kabana’ tina tumuk nina Cikasuan.
Caaytu kabana’ kami tu ngangan nina tumuk.
U babainay, ci Bulad ku nipangangan; u babahi, ci Cidal nipangangan.
Iya tatakula’ hantu tiya tatakula’ iri, patayran niya wawa i puduk.
Ina kungku tina kungku, ira ku wawa, ira ku wacu, ira ku tatakula’.
Ira haw ku balucu’ nina kapah ci Adek.
Maarawtu kiya nuhni sikawasay isaw.
Ci Bulad han ku nipangangan nu matuasay.
A tayra haw kisu?
Na tayni ci Puyar inacila.
Na cima ku tayniay inacila?
Cima ku nganganisu?
Ci Dungi ku nganganaku.
U maan ku demak numisu?
U kingcal kaku.
U cuwaan ku wamaisu?
Kaw mabaltutu kaku nu karireng.
Mimaan kisu anini?
Maanentuisa kiya raic?
Sapimaanisu kunian a puut?
Sapicikcikaku tina titian kuraan a hawan.
O so'linay a malmeday a tamdaw i, o caay pitoor to harateng no tatiihay a tamdaw, o caay pihaklong to rakat no ciraraway a tamdaw, o caay pikapot to milokesay to Kawas a tamdaw.
Nawhani maolah cingra to Rikec no Tapang, a miasip tonini a Rikec to romi'ad to dadaya.
Matiya cingra o nipalinahan a mipalomaan i tatihi no 'alo a losay a kilang, maraod ko kacihcian i, cihci.
Caay ka rasras ko papah.
Ano o maan ko nidmakan ningra i, malahci a ma^min.
O tatiihay a tamdaw i, caay ka matira, matiya o maferferay no fali a afih cangra.
Mapastek no Kawas i raraw ko tatiihay a tamdaw, o mamawanik ko ciraraway a tamdaw nai kasakapot no mo^celay a tamdaw.
Madipot no Tapang ko rakat no mo^celay a tamdaw, nikawrira, pasayra i katkopan ko rakat no tatiihay a tamdaw.
Nawiro rarawraw sa ko kasakitakit to saka foriforaw?
Nawiro misafaloco' ko kasafinawlan to awaay ko ^poc a dmak?
Tihlom sa ko hongtingti no kasakitakit a tayni a masa'opo.
Malaccay ko mikowanay nangra a misahalaka, pacoliaw ita ko Tapang ato nipili'an Ningra a palahongti.
Pasowal sa cangra, <<Palasawadaw ita ko pikowan ato pirikec nangra!
Palasawaden ita ko pikowan nangra!>> saan.
Matawa ko maro'ay i kakarayan a Tapang, milikaf Cingra tonini a maapaay a tamdaw.
Kakteren no Ningra cangra a somowal, mapackok cangra to kter Ningra.
Sowal sa, <<Mapatirengto Ako ko nipili'an Ako a hongti i Cion a fangcalay a lotok Ako,>> saan.
Sowal sa ko hongti, <<Pasowalaw ako ko nano sowal no Tapang.
O sowal no Tapang i takowanan i, o wawato Ako kiso.
MalaWamato iso Kako anini.
Pilongoc i Takowanan, ta paflien Ako kiso to kasakitakit no hkal a ma^min, o malo no miso to ko polong no hkal.
O marad a cokor ko sapikowan iso i cangraan, pelpelen cangra, matiya o pipelpel to koreng a lalosidan,>> saan.
Kamo o hongtingti, pina'on.
Kamo o mikowanay, pinanam to sowal no taneng.
Ka o mangodoay a faloco' a matayal ko sapita'ong to Tapang, kamirmir i ka'ayaw Ningra a lipahak.
Katayal to saki wawa Ningra, ano caay pihaen kamo i, o mamatiyato o 'anapar no namal ko kter no Tapang, wa talifahal sa kamo a matkop.
Nikawrira, o pasayraay i Cingraan a milongoc to pidipot Ningra i,tada o malmeday.
Tapangaw, wata: ko nika 'aloman no misa'adaay i takowanan.
'Aloman ko milooday i takowanan.
Sowal sa cangra to pakayniay i takowanan, <<Caay ko papadamaen no Kawas cingra,>> saan cangra.
Nikawrira, Tapangaw, Kiso ko midipotay a sapatada ako.
Papipakalowiden Iso kako, ta ma^dengho a pakapica'a ko fongoh ako.
Pasayra kako i Tapang a milongoc to pipadama Ningra i, paca'of Cingra i takowanan nai fangcalay a lotok Ningra.
Ano mafoti'to kako, ano mapalalto kako i, ira ko Tapang a midipot i takowanan.
Saka, ano iraira ko pinapi:na a 'ofad a 'ada a milikot i takowanan i, caay ka talaw kako.
Tapangaw, kalomowad!
Kawasaw ako, pa'oripen kako!
Pekpeken Iso ko ngaroy no 'ada ako a ma^min, folfolen Iso ko wadis no tatiihay a tamdaw a ma^min.
O nano Tapang ko sakapakalowid, nanay mapalmed Ningra ko finawlan Ningra.
Kawasaw ako, o mipa'adingay a Kawas ako.
Ano milongoc kako i, nanay paca'ofen kako.
Yo mapades kako i, ira Kiso a mipadama i takowanan, saka, kaadayayen kako, tngilen ko pitolon ako.
Kamo o tamdamdaw, tahacowa ko pipakangodo namo i takowanan saw?
Tahacowa ko nika olah namo to awaay ko ^poc a sowal ato mangah a dmak saw?
Kafana' kamo, o nipili'an no Tapang ko so'linay a mitooray to maloningra.
Saka, tngilen no Tapang ko pitahidang ako.
Katalaw kamo, akato ka piliyaw a ciraraw, sinanoten a miharateng ko tireng iso, yo i kafoti'an kiso.
Ka o so'linay ko faloco' a pato'aya i Tapang, sarocoden ko faloco' a miti'er i Cingraan.
O sowal no 'alomanay a tamdaw i, <<Tadahinatala kami to sakalmedaw niyam.
Tapangaw, nanay kasini'adaen kami a midipot,>> saan.
Nikawrira, o sapalipahak Iso i takowanan i, ikaka noya lipahak nangra to nika adihay no panay ato fadisoso' a ^pah ko nika lipahak ako.
Sarihaday sa kako a mati'nang a mafoti'.
Nawhani deng Kiso o Tapang ko misimaway a parihaday i takowanan.
Tapangaw, tngilenho ko sowal ako.
Haratengen ko roray no faloco' ako.
Hongtiaw ako, Kawasaw ako, tngilen ko pitahidang ako a milongoc to pipadama Iso.
Tapangaw, pasayni kako i Tisowanan a milongoc.
Matngil Iso ko ngiha' ako to dafadafak, yo masadak ko cidal i, pasayni kako i Tisowanan a milongoc, mitala kako to pipaca'of Iso.
Caayay ka olah Kiso o Kawas to tatiihay a dmak, caay pihayda Kiso to pikapot no tatiihay a tamdaw a maro'.
Maacek Kiso to misatakaraway ko faloco' a tamdaw.
Mi'intel Kiso to tatiihay ko dmak a tamdaw a ma^min.
Palasawaden Iso ko misamangahay to sowal.
Ka'osien Iso ko mipatayay ato misa'fitay a tamdaw.
Tona tadamaolah Kiso i takowanan saka, manga'ay kako a micomod i Fangcalay Pita'ongan i Tisowanan.
Orasaka, mipitosor kako i Fangcalay Pita'ongan a pasayra i Tisowanan a mita'ong.
Tapangaw, ira ko 'ada i taliyok ako a misa'imer.
Nanay kriden Iso kako i mo^celay a lalan, ta pakado^do kako to nafaloco'an Iso, pahapinangen haca Iso ko malorarakaten ako.
Caay ka o papaso'linen ko sowal no 'ada ako.
O sakapleng no tamdaw ko i faloco'ay nangra.
Matiya o mafohatay a tadem ko ngoyos nangra, kameleng ko sma nangra, sahto o misa'fitay ko sowal.
Kawasaw, nanay pasteken cangra i raraw a mitfoc.
Nanay o sakatfad nangra ko nisafaloco'an nangra.
Nanay fahfahen cangra a paliyas nai Tisowanan.
Nawhani adihay ko raraw nangra a pacoli i Tisowanan.
Nikawrira, oya miki'adingay i Tisowanan a tamdamdaw i, nanay mararid cangra a lipahak a mahmek a romadiw.
Nanay dipoten Iso koya maolahay i Tisowanan.
Ta pakayni i Tisowanan ko sakalata'ang nangra a lipahak.
Tapangaw, o mipalmeday Kiso to mo^celay a tamdaw.
Matiya o sapatada ko sini'ada Iso a midipot i cangraan.
Tapangaw, milongoc kako i Tisowanan, aka kakteren kako.
Aka ka o nano kter Iso ko sapitfoc i takowanan.
Tapangaw, nanay kaadayayen Iso kako, nawhani o tadancaay kako.
Tapangaw, adahen kako, nawhani awaayto ko 'ice'icel ako.
Matfad i kapadesan ko tireng ato faloco' ako.
Tapangaw, tahacowa ko nika halafin no pades ako saw?
Sikolenho kako a mitdal to faloco' ako Tapang.
Nawhani o maolahay Kiso i takowanan.
Saka, nanay pa'oripen kako.
Itira i kaitiraan no mapatayay i, awaay ko miharatengay i Tisowanan.
Itira i tadem i, awaay ko mahmekay i Tisowanan.
Maroray kako to nano rarom ako a tomangic.
Snger sato ko kafoti'an ato tatangalan ako to losa' ako to dadayadaya.
Mararid ko tangic ako saka, mapato' ko mata ako.
Kadipohaw sato ko mata ako.
O nano 'ada ko sakamatini ako.
Kamo o tatiihay a tamdaw, piliyas i takowanan.
Nawhani matngilto no Tapang ko tangic ako.
Mitngil ko Tapang to pitahidang ako a milongoc, Milayap ko Tapang to pitolon ako.
O mamapakangodo ko 'ada ako a malowid, Wa talifahal sa cangra a maparawraw a milaliw.
Tapang a Kawas ako, o pilimekan ako Kiso.
Pa'oripen kako a paliyas nai milaopay a milpel i takowanan a tamdaw.
Aka samatiyaen o pirpet no layon i takowanan, wa macinasen nangra kako, awaay ko mama^deng a tamdaw a pa'orip i takowanan.
Tapang a Kawas ako, ano ira ko maan a caay ka mo^cel a dmak ako i, macngel no raraw ko kamay ako, ano o tatiihay ko sapaco'ay ako to nga'ayay a dmak no widang ako, ano pakoniraen ako koya padteng sanay a mikari'ang i takowanan a 'ada i, papilpelen ko 'ada i takowanan a papirpet, papisakasaken cangra i takowanan a mipatay,ta mapatay kako i sra.
Tapangaw, kalomowad a mikakter to 'ada ako a milood.
Nanay kalomowadho a mipadama i takowanan,Nawhani o mo^celay ko nilongocan Iso.
Pasa'opoen ko kasafinawlan i taliyok Iso.
Nanay i satakaraway a kamaro'an Kiso a mikowan i cangraan.
Tapangaw, Kiso ko misawkitay to polong no tamdaw, Tapangaw, nanay pahapinangen Iso a misawkit ko nika awa no raraw ako, nawhani awaay ko raraw ako.
O mo^celay a Kawas Kiso, o mafana'ay a mihapinang to faloco' ato harateng no tamdaw.
Saka, nanay 'meten Iso ko tatiihay a dmak no tatiihay a tamdaw.Pakaolahen ko nga'ayay ko dmak a tamdaw.
O midipotay i takowanan a sapatada ko Kawas, Pa'oripen Ningra ko mo^celay a tamdaw.
O mo^celay a misawkitay ko Kawas, Mararid Cingra a makter to tatiihay a tamdaw.
Ano caay pifalic to faloco' ko tamdaw i, cadiwen no Kawas ko fonos Ningra a mitalem.Misa'imer Cingra to sapipana'aw.
Mapatalato Ningra ko sapipatay to tamdaw a sapilood, o papa^feren Ningra ko cinamalay a pana'.
Misahalaka to tatiihay a dmak ko tatiihay a tamdaw, misanga' cingra to sakarawraw, mananam cingra a misa'fit.
Karkaren ningra ko sra a misarfong to katfadan no tao, 'arawhani, cingra ko matfaday itira.
Ora tatiihay a dmak ningra ko mitfocay i cingraan, ora piforifor ningra to tamdaw ko midoka'ay i cingraan. 
Pakayni i mo^cel no  saka mikansiya kako, Tapango papahmeken ako a palosiyang ko nika tadamaan no ngangan no Isatakaraway a Tapang.
Tapangaw, o Tapang niyam, mapatalahkal i polong no hkal ko nika tadamaan no ngangan Iso.
Tangasato i fafaed no kakarayan ko pahmekay a ngiha' i Tisowanan, halokahngangayho a wawa ato ka^mangay a malaccay a pahmek a romadiw.
Patirengen Iso ko tanektekay a pisitaraan a mitaker to 'ada, takeren Iso ko pilood no 'ada i Tisowanan.
Minengneng kako to nisanga'an Iso a kakarayan ato nitlian Iso a folad ato fo'is i, aya: o maan ko tamdaw, iro haratengen Iso cingra?
O maan ko mamapohed a tamdaw, iro dipoten Iso cingra?
'Arawhani, i safaay no Kawas to miming ko pisanga' Iso cingraan.
Mapafli Iso cingra to ma'dilay ato tadamaanay to malotamohong ningra.
Papikowanen Iso cingra to nisanga'an Iso a ma^min, tlien Iso i la^no no saripa' ningra ko kalomaamaan, halokolong ato siri ato manafoyay i palapalaan a 'a'adopen ato ma^feray a 'ayam ato foting ato ma'oripay i riyar a ma^min a makowan ningra.
Tapangaw, o Tapang niyam, mapatalahkal i polong no hkal ko nika tadamaan no ngangan Iso.
'Olic 9
O Pikansiya to Mo^celay 
a Dmak no Kawas
O 'olic ni Tafiti. Mapatorod i kakridan no paradiway, o Patay no fa'inayan a wawa sanay a soni ko saparadiw. O no <<Mud-lapin>> a hacong ko saparadiw.
Tapangaw, sarocoden ako ko faloco' a pahmek i Tisowanan, o papalosiyangen ako ko kafahka'an a dmak Iso a ma^min.
O nano Miso ko sakalipahak ako a romadiw, o Isatakaraway a Tapangaw, o papahmeken ako a romadiw ko nika tadamaan no ngangan Iso.
Yo sadak sa Kiso i, tangsol a tararikol a milaliw ko 'ada ako, tahafikod cangra a matolo' a ma^min a mapatay.
Kiso o maro'ay i tadamaanay a kamaro'an a milahciay to mo^celay a pisawkit a Kawas, pa'adingen kako, ta caay ka lasawad ko kacitodong ako.
Kakteren Iso ko roma a finacadan, tkopen Iso ko tatiihay a tamdaw,padengen Iso ko ngangan nangra a tahada'oc.
Awaayto ko 'ada ako, matkopto Iso ko niyaro' nangra,awaayto a maharateng cangra a ma^min.
Nikawrira, mida'ocay ko pikowan no Tapang, tanektek a tomireng ko tadamaanay a kamaro'an Ningra a misawkit.
O mo^celay ko pikowan Ningra to hkal, o malalenay ko pisawkit Ningra to kasafinawlan.
O piki'adingan no masamsamay a tamdaw ko Tapang, o piki'adingan haca no mapadesay a tamdaw Cingra.
Tapangaw, o pitadi'ecan no mafana'ay i Tisowanan Kiso, nawhani caay pifalah Kiso to milongocay i Tisowanan.
Pahmeken a romadiw koya mikowanay i Cion a Tapang.
Palosiyangen i kasakitakit ko dmak Ningra.
O miharatengay ko Kawas to mapadesay a tamdaw, caay pitawal Cingra to longoc nangra,tfocen Ningra ko mikari'angay i cangraan.
Tapangaw, kaadayayenho kako.
Nengnengenho ko pikari'ang no mi'intelay i takowanan.
Tapangaw, pa'oripenho kako a paliyas nai patay, Ta ma^deng kako a tomireng i ka'ayaw no tamdamdaw no Yirusalim a palosiyang i cangraan to nika hmek ako to polong no nga'ayay a dmak Iso.
Malipahak kako a pahmek to nano pipa'orip Iso i takowanan.
Matfad ko roma a finacadan i nikarkaran nangra a rfong, o talakal nangra i, cangra ko tahalakalay.
Pakaynien no Tapang i nika mo^cel no pisawkit Ningra ko pipatalahkal to tireng Ningra, saka, tahafikod a mapolin ko tatiihay a tamdaw to nano raraw nangra.
O tatiihay ko dmak a tamdaw a ma^min, o mana'ayay to Kawas a tamdaw i,o tatayra a matfad i kaitiraan no mapatayay.
O pakosiya a tamdaw i, caay ka tahada'oc a matawal, o pafaloco'an no masamsamay i, caay ko mamalasawad.
Tapangaw, kalomowadto, aka haydaen ko pi^pec no hkal a tamdaw i Tisowanan.
Nanay pasa'opoen Iso ko roma a finacadan i ka'ayaw Iso, sawkiten cangra.
Tapangaw, nanay patalawen Iso cangra, pakafana'en cangra to nika o mamapatapatay aca a tamdaw cangra.
'Olic 10
O Pitolon a Milongoc to Pipadama
Tapangaw, nawiro miraay Kiso a miliyas i tamiyanan saw?
Yo mapades kami i, nawiro caay pikihar Kiso i tamiyanan saw?
Misatakaraw a malata'ang ko tatiihay a tamdaw a misamsam to pakosiya a tamdaw, nanay matfad cangra i satilo nangra.
Pasneng ko tatiihay a tamdaw to tatiihay a 'anof ningra, mi^pec a pacoli to Tapang ko ma'anofay a tamdaw.
Misatakaraw ko faloco' no tatiihay a tamdaw, caay pilongoc to Tapang,awaay i faloco' ningra ko Kawas.
Malahciay a ma^min ko nidmakan no tatiihay a tamdaw.
Nikawrira, caay ka fana' cingra to nika o aira ko pisawkit no Kawas,katawaen ningra ko polong no 'ada ningra.
<<Caay ko mamatfad kako a tahada'oc, caay ko mamapades ko 'orip ako a tahada'oc,>> saan ko harateng ningra.
Sahto o mi'kakay ato misa'fitay ato patalaway ko sowal ningra, o sowal ningra i, sahto o cisawarakay, o tatiihay a ma^min.
Milimek cingra i niyaro' a misa'imer, mitala cingra to sapipatayaw to awaay ko raraw a tamdaw.
Minengneng cingra to awaay ko palawinaan, awaay ko piti'eran a tamdaw, Matiya o pisa'imer no layon i smosmotan a mitala ko pitala ningra a mirpet to pakosiya a tamdaw, tiloen ningra a mirpet koya tamdaw.
Matolo' koya pakosiya awaay ko palawinaan a tamdaw, ta kari'angen noya tatiihay a tamdaw a mipolin cangra.
Sowal sa to tireng ningra koya tatiihay a tamdaw, <<Caay pikihar ko Kawas tonini.
Makni' ko mata Ningra, caay ko papaka'araw Cingra i takowanan a tahada'oc,>> saan.
Tapangaw, nanay tayni Kiso a mipa'orip i takowanan, Kawasaw, nanay pakamay Kiso,aka tawalen ko masamsamay a tamdaw.
Maanen no tatiihay a tamdaw ko pi^pec to Kawas a somowal i faloco' to nika, <<Caay ko mamitfoc Cingra i takowanan,>> a saan saw?14 Nikawrira, matapalto Iso konini a ma^min, miharatengay Kiso to mapadesay ato mararomay a tamdaw, mararid Kiso a sapipadamaan.
Mitadi'ec i Tisowanan ko pakosiya ato awaay ko palawinaan a tamdaw, nawhani pasayra Kiso a mipadama to awaay ko palawinaan a pakoyoc a wawa a tamdaw.
Nanay pelpelen Iso ko 'icel no tatiihay a tamdaw, nanay kadkaden Iso ko raraw nangra a ma^min a mitfoc.
Tahada'oc ko pikowan no Tapang a malahongti, o mamatkop ko roma a finacadan nai sra Ningra.
Tapangaw, nanay tngilen Iso ko pitolon no pakosiya a tamdaw, paflien cangra to sakacicdi no faloco' nangra.
Nanay patadoen Iso ko masamsamay a tamdaw ato pakoyoc a wawa a pa'ading, ta caayto pipatalaw to tao koya mamapohed a tamdaw.
'Olic 11
O Piti'er to Tapang
O 'olic ni Tafiti. Mapatorod i kakridan no paradiway.
O Tapang ko piki'adingan ako.
Nawiro maapa ko sowal namo i takowanan, <<Kamatiya o ma^feray a 'ayam a talalotok, nawhani misa'imer i to'manay ko tatiihay a tamdaw a sapipana'an to mo^celay a tamdaw.
Ano maprar ko paranaan no mo^celay a tamdaw i, pakapimaanho cingra saw?>> saan kamo.
Ira i Fangcalay Pita'ongan Ningra ko Tapang, ira i kakarayan a matli ko tadamaanay a kamaro'an no Tapang.
Mitapal Cingra to tamdamdaw i hkal, mafana' Cingra to nidmakan nangra a ma^min.
Mihapinang ko Tapang to mo^celay a tamdaw ato tatiihay a tamdaw, Ka'intelen Ningra ko mari'angay a tamdaw.
O tatfaden no Tapang i tatiihay a tamdaw ko malikatay a 'afel ato miwarakay a 'acfel.
O papakaynien no Tapang i micorafay a fali ko pitfoc i cangraan.  
O namo katlangay a tilid, to no Hipray a sowal i, o sa^lid Tapang sanay.
O mo^celay ko Tapang saka, maolah Cingra to mo^celay ko dmak,o mo^celay a tamdaw i,o papaka'araw i Cingraan.
'Olic 12
O Pitolon a Milongoc to Pipadama
O 'olic ni Tafiti. 
Mapatorod i kakridan no paradiway. 
O no <<Saka Falo>> a hacong ko saparadiw.
Tapangaw, padamaen kami!
Awaayto ko so'linay a mitooray a tamdaw,awaayto a makilim ko so'linay ko faloco' a tamdaw.
Masasisamangah cangra a ma^min, ko^san ko sowal nangra a masasisafana'.
Nanay ktonen Iso Tapang koya misako^sanay a sma nangra, nanay to^men Iso koya misatakaraway a filfil nangra.
Sowal sa cangra, <<Ano o maan ko sasowalen ita i, patalahkal han ita a somowal, cima ko paka^esesay a somowal i titaanan saw?>> saan.
Nikawrira, sowal sa ko Tapang, <<O tatayra Kako, nawhani masamsam ko pakosiya a tamdaw,milaling a misemsem ko makari'angay a tamdaw, saka, tayni Kako a mipafli i cangraan to nisafaloco'an nangra,>> saan.
O so'linay o tati'eren ko niktonan no Tapang a sowal, matiya o kinapitoan a mi'olac i namal a ^kim ko sowal Ningra.
Ira i cowacowa ko tatiihay a tamdaw a midmak to tatiihay a dmak, mipahmek a romadiw ko tamdamdaw to tatiihay.
Tapangaw, nanay dipoten Iso kami,paliyasen kami nai tonini a hkal a tamdaw.
'Olic 13
O Pitolon a Milongoc to Pipadama
O 'olic ni Tafiti. Mapatorod i kakridan no paradiway.
Tapangaw, tahacowa ko pitawal Iso i takowanan saw? Tahada'oc haw?
Tahacowa ko nika ^ca pikihar Iso a mipisiikor i takowanan saw?
Hakowaho ko halafin ako a mihadidi a misemsem saw?
Hakowaho ko halafin ako a mararom to romi'ami'ad to dadayadaya saw?
Hakowaho ko halafin no 'ada ako a mipa^kel a mipatalaw i takowanan saw?
Tapang a Kawas ako, nanay nengnengenho kako, nanay paca'ofenho kako, nanay palololenho ko 'icel ako, ta caay ka patay kako.
Aka haydaen ko pilikaf no 'ada ako a somowal to nika, <<Malowidto niyam cingra,>> a saan.
Aka haydaen ko nika lipahak nangra to nika polin ako.
Nikawrira, mitadi'ec kako to caay ka falic a olah Iso, o nano pipa'orip Iso i takowanan ko sakalipahak ako.
Tapangaw, o hahmeken ako Kiso a romadiw, nawhani tadamaan ko sini'ada Iso i takowanan.
'Olic 14
O Faloco' no Tatiihay a Tamdaw
O 'olic ni Tafiti. Mapatorod i kakridan no paradiway.
O misalata'ata'angay a la^ngo^ngo a tamdaw i, <<Awaay ko Kawas,>> saan.O mapohedayto cangra a ma^min, midmak cangra to tatiihay a dmak,awaay ko ccaccay aca a nga'ayay ko dmak a tamdaw.
Pasila^no ko Tapang i kakarayan a minengneng to i hkalay a tamdaw, iraay hakini ko mafana'ay a tamdaw,iraay hakini ko milongocay to Kawas.
'Arawhani, miliyas to mo^celay a lalan ko tamdamdaw a ma^min, sahto o mapoheday ko dmak nangra a ma^min.Awaay ko ccaccay aca a tatamdawan to nidmakay to nga'ayay.
Saka, licay sa ko Tapang, <<Caay kafana' ko tatiihay a tamdaw saw?
Iro sahto o mafokilay cangra haw?Ta'moden nangra ko finawlan Ako, mafokil cangra a mitolon a milongoc i Takowanan,>> saan.
Nikawrira, o mamackok cangra a matalaw, nawhani ira a mikapot ko Kawas to mo^celay a tamdaw.
Katawaen no tatiihay a tamdaw ko nisahalakaan no pakosiya a tamdaw, nikawrira, o Tapang ko piki'adingan ningra.
Nanay masadak nai Cion ko papa'orip to Israil!
Itiya i, o laliyawen no Tapang a palowad ko kasaparod no finawlan Ningra.
O lalipahak ko tloc ni Yakop, o mamahmek ko Israil a finawlan.
'Olic 15
O Limo'ot no Kawas
O 'olic ni Tafiti.
Tapangaw, cima ko mamanga'ay a micomod i Fangcalay Pita'ongan Iso?
Cima ko mamanga'ay a maro' i Fangcalay Lotok Iso i Cion?
Oya mo^celay ko dmak, o mihaklongay to Kawas a tamdaw.O so'linay ko sowal ningra,3 caay pilokes cingra to tamdaw.
Caay pidmak cingra to tatiihay to saki widang,caay pisatatiih cingra a milikaf to fiyaw ningra.
Mi^pec cingra to ciraraway, tatiihay a tamdaw, nikawrira, tadamangodo cingra to mangodoay to Tapang a tamdaw, o niktonan ningra a sowal, ano masiposiponho cingra i, caay ka ^ca ka lahcien ningra.
Ano pacaliw cingra to payso i taowanan i, caay piala to wawa no payso, caay piala cingra to sapa'alofo a miri'ang to awaay ko raraw a tamdaw.
O matiniay ko dmak a tamdaw i, caay ko mamatfad a tahada'oc.
'Olic 16
O Miti'eray a Pitolon
O nito^to'an ni Tafiti a 'olic.
Kawasaw, nanay dipoten kako, nawhani o miti'eray kako i Tisowanan.
Pasowal kako to Tapang, <<O Tapang ako Kiso, o tatapangan no sakalmed ako Kiso,>> han ako.
Wata: ko nika tadamaan no so'linay a finawlan no Tapang.
O pikapot ako i cangraan ko sakakaay a lipahak ako.
Nikawrira, oya mihaklongay a tamdaw to romaroma a kawakawas i, o sakararid nangra a mapades.
Caay ko mamikihatiya kako to pisalisin nangra, caay ko mamita'ong kako to kawakawas nangra.
Tapangaw, Kiso ko tadadafong ako, Kiso ko tatapangan to sakalmed ako, Kiso ko mipa'adingay to mipaflian Iso i takowanan.
Mapalilam Iso kako to mifakciwan Iso a makapahay a sra, tadamakapah konini a pala.
Mipahmek kako to Tapang, nawhani mipasifana' Cingra i takowanan, o dadaya i, mipalal ko nga'ayay a faloco' ako i takowanan a papina'on.
Mararid a mahapinang ako ko nika ira no Tapang i ka'ayaw ako, ira Cingra i tatihi ako saka, caay ko mamangiyangi kako.
Orasaka, mahmek ko faloco' ako, malipahak ko 'adingo ako,
marihaday a tanektek ko tireng ako,10 nawhani caay ko fafalahen Iso kako i kaitiraan no mapatayay, caay ko mamihayda Kiso to nika patay no so'linay ko faloco' a matayalay Iso.
O pahapinangay Kiso i takowanan to sakaci'orip a lalan.
Ano i ka'ayaw Iso kako i, tadalipahak kako, ano i tatihi Iso kako i, ira ko mida'ocay a sakalmed ako.
'Olic 17
O Pitolon no Awaay ko Raraw a Tamdaw
O tolon ni Tafiti.
Tapangaw, nanay tngilenho ko pilongoc ako to mo^celay a dmak, nanay tngilenho Iso ko pilongoc ako,nanay tngilenho Iso ko awayay ko mangah a faloco' ako a pitolon.
Nanay pasteken kako i awaay ko raraw, nawhani mafana' Kiso to nika o maan ko mo^celay.
Mafana' Kiso to laloma' no faloco' ako, tayni Kiso to dadaya a mihapinang i takowanan, kadkaden Iso kako a milifet a mihapinang i, awaay a matama Iso ko maan aca a tatiihay a harateng ako.
Caay ka matiya o tao kako a somowal to tatiihay a sowal, o mido^doay kako to limo'ot Iso,caay ka romakat kako to lalan no mari'angay a tamdaw.
Mararid kako a mido^do to nasaripa'an Iso, caayho piliyas kako.
Kawasaw, milongoc kako i Tisowanan, nawhani caay ka ^ca pipaca'of Kiso i takowanan,nanay pasaynienho ko tangila Iso a mitngil to pilongoc ako.
Nanay patalahkalenho koya kafahka'an a sini'ada Iso a pa'orip i takowanan, o piki'adingan Kiso saka, ma^deng kako a milimek to 'ada ako.
Nanay dipoten Iso kako, matiya o pidipot to mata no tireng, palimeken kako i laloma' no sapikpik Iso,9 paliyasen kako nai pikari'ang no tatiihay a tamdaw.
Satilii sa ko 'ada a milikot i takowanan,10 'atkak ko faloco' nangra, malata'ang a somowal.
Ano talacowacowa kako i, ira cangra a milikot i takowanan, mikilim cangra to kanga'ayan nangra a mitfad i takowanan.
Matiya o layon cangra a sapicinasan i takowanan, matiya o tofor a layon cangra a misa'imer i to'manay a mitala i takowanan.
Tapangaw, kalomowad a milood to 'ada ako, lowiden cangra.
Nanay o fonos Iso ko sapa'orip Iso i takowanan a paliyas nai tatiihay a tamdaw.
Tapangaw, nanay o sakowan Iso ko sapa'orip Iso i takowanan a paliyas nai cangraan, oya cidafongay kadofahay a tamdaw anini tonini a hkal.
Nanay sakartengen Iso ko pitfoc i cangraan, nanay marnec ko wawa nangra to pades, o 'osaw nangra i, sidayen to saki wawa no wawa nangra.
Nawhani o mo^celay kako, o mama'araw ako Kiso, ano mapalalto kako i, o lalipahak kako to nipikapot Iso i takowanan.
'Olic 18
O Radiw ni Tafiti tona Pakalowid
O 'olic ni Tafiti, o matayalay no Tapang. 
Mapatorod i kakridan no paradiway. 
Itiya yo mapa'orip no Tapang cingra a paliyas nai kamay ni Sawlo ato romaroma a 'ada ningra toyanan a romi'ad, onini ko sapa'olic ni Tafiti to Tapang.
Tapangaw, Kiso ko sakaci'icel ako, tadamaolah kako i Tisowanan.
O midipotay takowanan a 'ongcoy ato pisitaraan ko Tapang, o mitahpoay takowanan a pilimekan ako ko Kawas ako,o midipotay takowanan a sapatada ato mipa'oripay i takowanan a 'icel,o piki'adingan ako Cingra.
Mitahidang kako a milongoc i papahmeken a Tapang, saka, pa'oripen Ningra kako a paliyas nai 'ada.
Mifedfed ko towaso no patay a mitaliyok i takowanan, mistol ko kalidkid no mitkopay i takowanan.
Mifedfed ko towaso no kaitiraan no patay i takowanan, mitala ko tilo no tadem i takowanan.
Yo mapades kako i, mitahidang kako to Tapang, milongoc kako to pipadama no Kawas ako.
Matngil Ningra i Fangcalay Pita'ongan Ningra ko ngiha' ako, micomodto i tangila Ningra ko ngiha' ako a milongoc to pipa'orip Ningra.
Itiya i, mangernger ko sra, mangiyangi ko paranaan no lotolotok,nawhani makter ko Kawas.
Masadak i ngoso' Ningra ko 'acfel, masadak i ngoyos Ningra ko mayamayamay a namal ato marengrengay a 'acfel.
Fawahen Ningra ko kakarayan a ma^pod, ira i pasaripa'an Ningra ko kohtingay a to'em.
Midakaw Cingra to kirupim a ma^fer, pakaynien Ningra i sapikpik no fali ko saka kaliki a ma^fer.
O to'man ko sapitahpo Ningra to tireng Ningra, mataliyok no cinanomay a kiftolay a to'em Cingra.
Masadak ko masa'ikayay a so^da ato marengrengay a 'afel nai 'dil i ka'ayaw Ningra, mapowak koya koftolay kohtingay a to'em.
Pakaklengen no Tapang nai kakarayan, pasadaken no Isatakaraway ko ngiha' Ningra.
Pana'en Ningra a paliwasak ko 'ada Ningra, pasadaken Ningra ko fitili' a milaplap i cangraan.
Tapangaw, kapo'iyen Iso ko 'ada, kakter han Iso a micli' cangra i,talahkalto ko tatnaan no riyar,mahapinangto ko paranaan no sra.
Laya' sa to kamay ko Tapang nai kakarayan a mirpet i takowanan, pasadaken Ningra kako nai talolongay a nanom.
Pa'oripen Ningra kako a paliyas nai kamay no ci'icelay a 'ada, paliyasen Ningra kako nai mi'intelay takowanan a tamdaw, nawhani ikaka ako ko nika ci'icel nangra a ma^min.
Yo mapades kako i, looden nangra kako, nga'ayay ira ko Tapang a midipot i takowanan.
Maolah Cingra i takowanan saka, pa'oripen Ningra kako, kriden Ningra kako a paliyas nai kacalemceman.
O nika mo^cel ako saka, pakaolahen no Tapang kako, o nika awa no raraw ako saka, palmeden Ningra kako.
O mido^doay kako to lalan no Tapang, caayho pipacoli kako to Kawas ako.
O ma'imeray kako to rikec Ningra a ma^min, caayho piliyang kako to limo'ot Ningra.
Mafana' Cingra to nika awa no patlac ako, o miliyasay kako a miraay to tatiihay.
Orasaka, do^doen no Tapang ko nika mo^cel ako a pakaolah i takowanan, nawhani mafana' Cingra to nika awa no raraw ako.
Tapangaw, o so'linay a tamdaw i, o so'linay ko pihamham Iso i cingraan, o nga'ayay a tamdaw i, o nga'ayay ko pihamham Iso i cingraan.
O makoracay a tamdaw i, o makoracay ko pihamham Iso i cingraan, o tatiihay a tamdaw i, sa'adaen Iso cingra.
Pa'oripen Iso ko misapo^neray ko faloco' a tamdaw, tfaden Iso ko misatakaraway ko faloco' a tamdaw.
Tapangaw, likaten Iso ko dawdaw ako, o palasawaday ko Kawas ako to to'man.
O pafliay Kiso i takowanan to sapilowid to 'ada a 'icel, saka, ma^deng kako a mipelpel to pisitaraan nangra a 'adipel.
O masongila'ay ko dmak nonini a Kawas, o so'linay a tati'eren ko sowal Ningra.Matiya o sapatada Cingra a midipot to miti'eray i Cingraan a tamdaw.
O dengan o Tapang ko Kawas, awaay ko roma, o dengan onini a Kawas ko piki'adingan ita a 'ongcoy.
Onini a Kawas ko pafliay i takowanan to 'icel, Cingra ko sakarihaday no rakat ako i lalan.
Samatiyaen Ningra o tariktik no tawinaan a malonem ko rakat ako, saka, sarihaday sa ko rakat ako i tokotokosan.
Pananamen Ningra kako to sakafana' a milood, saka, ma^deng kako a minayat to 'ifcangay a focol no pana'.
Tapangaw, o pa'oripay i takowanan a sapatada Kiso, o kawanan a kamay Iso ko midamaay i takowanan, o pidipot Iso ko sakalomowad ako.
Kiso ko misakakahaday to lalan ako, saka, caayho ka tolo' kako.
Lpelen ako ko 'ada a mirpet i cangraan, ano caay ka lowid cangra i, caay pitolas kako.
Malowid ako cangra a milood saka, caayto ka tomireng cangra, taflik sato cangra a ma^min i pasaripa'an ako.
Mapafli Iso kako to sapilood a 'icel, saka, ma^deng kako a milowid to 'ada.
Kiso ko sapilaliw no 'ada i takowanan, Kiso ko sakapakatkop ako to mi'intelay i takowanan.
Mitahidang cangra a milongoc to papa'orip, nikawrira, awaay ko mama^deng a pa'orip i cangraan.
Pasayra cangra i Tapang a milongoc, nikawrira, caay pakalayap to ca'of Ningra.
Fonalen ako cangra a palaaped, samatiya sato o mafiyokay no fali a alafoh a maliwasak cangra,sakasaken ako cangra a matiya o pisakasak to alafoh i lalan.
Pa'oripen Iso kako a paliyas nai pacoliay a finawlan, Patirengen Iso kako a palakakridan no kasakitakit, halo roma a finacadan a mihaklong i takowanan.
Ano matngil nangra ko sowal ako i, tangsol cangra a mihaklong, mipitosor a ma^min i ka'ayaw ako ko roma a finacadan.
Matoledto cangra a awaayto ko cdi, mirmir sato cangra a masadak nai pisitaraan nangra.
O mida'ocay a ma'orip ko Tapang, o hahmeken namo ko midipotay i takowanan.
O pa'oripay i takowanan ko Kawas.
O papalosiyangen namo ko nika tadamaan Ningra.
Cingra ko sakapakalowid ako to 'ada, Cingra ko sakapisodod no kasafinacadan i takowanan, o romasato, pa'oripen Ningra kako a paliyas nai 'ada.
Tapangaw, Kiso ko sakapakalowid ako to 'ada,pa'oripen Iso kako a paliyas nai mari'angay a tamdaw.
Orasaka, o papalosiyangen ako i roma a finacadan Kiso, o papahmeken ako a romadiw Kiso.
O nipatirengan no Kawas a hongti i, kinapinapi:nato a pakalowid.
I tini Cingra a pahapinang i nipili'an Ningra ci Tafitian ato tloc ningra to caay ka falic a olah Ningra.
'Olic 19
O Katadamaan no Nisanga'an no Kawas
O 'olic ni Tafiti. Mapatorod i kakridan no paradiway.
Pasowal ko kakarakarayan to nika tadamaan no Kawas.
Mapalosiyang no tahaf no kakarayan ko nisanga'an Ningra.
Pasowal to romi'ami'ad to dadayadaya a patnak, caay ka caciyaw, caay ka pasowal, awaay ko soni, awaay ko ngiha' niira.
Nikawrira, maldef i polong no tamdaw ko soni nanira, tangasa i tolas no kakarayan ko sowal nanira.Sanga'en no Kawas ko talo'an no cidal i dohaw no kakarayan, matiya o masadakay nai kafoti'an a fa^lohay a fa'inay a romakat ko nika sadak no cidal, matiya o cicdiay a tamdaw a lipahak a comikay ko nika sadak niira.
Nanitira i fati'iyan no kakarayan a masadak ko cidal, mitaliyok to kakarayan a tayra i roma a fati'iyan,maldef no fa^det niira a matarang ko kalomaamaan.
O Rikec no Tapang
O masongila'ay ko rikec no Tapang, o sakafa^loh no 'orip no tamdaw, o ma^dengay a tati'eren ko limo'ot no Tapang, o sakacitaneng no mafokilay a tamdaw.
O mo^celay ko limo'ot no Tapang, o sakalipahak no mido^doay a tamdaw,o so'linay ko sifana' no Tapang,o sakata^ngad no mata no faloco' no tamdaw.
O mangodoay to Tapang i, o makoracay a tahada'oc, o so'linay ko niktonan no Tapang a dmak, o mo^celay a tahada'oc.
Ikaka no tada^kim ko nika tadamaan niira, ikaka no safangcalay a tada^kim ko nika fangcal niira,ikaka no ko^sanay a waneng no 'odal,ikaka no safangcalay a 'odal.
Saka, onini a sowal Iso ko papina'onay to matayalay Iso a papi'imer, ano ma'imer ko matayalay Iso, o mamarafiyas ko sakaci^poc.
Cima ko ma^dengay a mipalita to patlac no tireng saw?
Nanay hpolen Iso ko caay ko nipadtengan ako a patlac.
Nanay fo'oten Iso kako o matayalay Iso to saka^caaw paci^ci ako a ciraraw, ta caay ka palit no raraw kako.Ta o awaay ko tatoro'en a raraw a masongila'ay a tamdaw kako.
Tapangaw, o 'ongcoy ako, o pa'oripay takowanan.
Nanay o karahkeran Iso a milayap ko sowal ako ato harateng ako.
'Olic 20
O Sakihongti a Tolon
O 'olic ni Tafiti. Mapatorod i kakridan no paradiway.
Nanay maharateng no Tapang kiso i kapadesan iso a romi'ad.
Nanay dipoten no Kawas ni Yakop kiso.
Nanay masadak Cingra nai Fangcalay Pita'ongan a padama i tisowanan, nanay masadak Cingra nai Cion a lotok a padama i tisowanan.
Nanay layapen Ningra ko nipacakatan iso a sapatafang, nanay rahker Cingra a milayap to nisakimoodan a mitodoh a sapato'aya iso.
Nanay palahcien Ningra ko nisafaloco'an iso, nanay palahcien Ningra ko nisahalakaan iso a ma^min.
Ta milkal kami a mahmek to nika pakalowid iso, pakaynien niyam i pipahmek to Kawas ko nika lipahak niyam to nipipakalowid iso.
Nanay palahcien no Tapang ko nilongocan iso a ma^min.
Mafana' to kako i matini to nika o nipaflian no  ko sakapakalowid no nipatirengan Ningra a hongti, paca'ofen Ningra cingra nai fangcalay takaraway a kakarayan, pakaynien Ningra i tadamaanay a 'icel Ningra ko sapakalowid ningra.
O roma a tamdaw i, miti'er to sapilood a paliding, o roma a tamdaw i, miti'er to ^fa,nikawrira, miti'er kami to Tapang a Kawas niyam.
O mamastay cangra a mapolin, nikawrira, o tatomireng kami a tatanektek.
Tapangaw, nanay papipakalowiden Iso ko hongti, ano milongoc kami i, nanay paca'ofen Iso ko pilongoc niyam.
'Olic 21
O Kahmek a Romadiw to Nika Pakalowid
O 'olic ni Tafiti. Mapatorod i kakridan no paradiway.
Tapangaw, na mapafliay Iso ko hongti to 'icel saka, mahmek cingra, tona papipakalowiden Iso cingra saka, tadalipahak cingra.
Mapalahci Iso ko nisafaloco'an ningra, mapaca'of Iso ko nilongocan ningra.
Mapafli Iso cingra to caay ka citolas a sakalmed, pakafongen Iso cingra to tada^kim a tamohong.
Milongoc cingra to sakako'daw no 'orip i, paflien Iso cingra, saka, kakaya' a caay ka citolas ko 'orip ningra.
O nano nipipadamaan Iso ko sakatadamaan ningra, mapafli Iso cingra to sakatadamaan ato o kasnengan ningra.
Caay ka citolas ko pipakalmed Iso i cingraan a tahada'oc, tona mikapot Kiso i cingraan saka, matomes no lipahak cingra.
Miti'er ko hongti to Tapang, tona caay ka falic ko olah no Isatakaraway i cingraan saka,mida'oc a tanektek ko pikowan Ningra a malahongti.
O kakilimen Iso a mirpet ko 'ada Iso a ma^min, o mamapalit no kawanan a kamay Iso ko mi'intelay i Tisowanan a ma^min.
Ano talahkal Kiso i, matiya o marengrengay a namal a mitodoh i cangraan.
O nano kter no Tapang ko sakatkop nangra a matodoh a malanto.
O tatkopen Iso ko wawa ato tloc nangra, o papatayen Iso ko tlotloc nangra.
Ano misa'ime'imer ko 'ada to sapikari'angaw i tisowanan i, caay ko papakalahci.
Nawhani o papamoteken Iso cangra a minayat to focol no pana', ta milaliw cangra.
Tapangaw, nanay patalahkalen Iso ko 'icel Iso!
Ta pahmek kami a romadiw to nika tadamaan no 'icel Iso.
'Olic 22
O Pingitangit no Misemsemay ato Pikansiya a Radiw
O 'olic ni Tafiti. Mapatorod i kakridan no paradiway. O no <<No Monihal a Malonem>> a hacong ko saparadiw.
Kawasaw ako, Kawasaw ako, nawiro falahen Iso kako?
Tomangic kako a milongoc to pipadama Iso i, nawiro caay ka tayni Kiso a mipa'orip i takowanan saw?
Kawasaw ako, mitahidang kako to romi'ad i, caay paca'of Kiso, milongoc kako i Tisowanan to dadaya i, awaay ko rihaday ako.
Nikawrira, o tadafangcalay Kiso, o nipipahmek no Israil i Tisowanan ko tadamaanay a 'anengang Iso.
O niti'eran no tato'asan niyam Kiso, miti'er cangra saka, pa'oripen Iso cangra.
Mingitangit cangra a milongoc i Tisowanan saka, paliyasen Iso cangra nai kacalemceman,miti'er cangra i Tisowanan saka, caay ko mamasefad ko faloco' cangra.
Nikawrira, matiyato o caay ko tamdaw kako, matiyato o ccay a fao kako,^pecen no tao kako a mikatawa.
Matawa a ma^min ko paka'araway i takowanan, 'inga'ing sa to fongoh a misopa' a somowal, <<O miti'eray kiso to Tapangaw, iro caay ka tayni Cingra a pa'orip i tisowanan saw?Ano maolahay ko Tapang i tisowanan i, nawiro caay ka tayni Cingra a mipadama i tisowanan saw?>> saan.
Tapangaw, Kiso ko sakarihaday ako a masadak nai tiyad no wina ako, yo kahngangho kako i, dipoten Iso kako a parihaday.
Nahofocen kako i, tangsolto a o miti'eray kako i Tisowanan, yo sadak saho kako nai tiyad no wina ako i, o Kawasto ako Kiso.
Nanay caay piliyas Kiso i takowanan, nawhani ano mapades kako i, awaay ko pilongocan ako to papadama.
Samatiya sa o okang a kolong a milikot i takowanan ko 'alomanay a 'ada, samatiya sa cangra o mari'angay a okang a kolong no Pasan a milikot a milood i takowanan.
Samatiya sa cangra o miltohay a layon, sangatowa' sa ko ngoyos nangra a sapita'modan i takowanan.
Samatiya sato o mataktakay a nanom ko nika lasawad no 'icel ako a malahdaw.
Malaliyasto ko 'okak ako a ma^min, samatiya sato o losok a malasinol ko faloco' ako.
Matiyato o ma'ikakay a sra ko nika 'icang no takolaw ako, kting sato ko sma ako i kananel no wadis.Siday han Iso kako i sra a papitala to patay.
Likoten no masakapotay a tatiihay a tamdaw kako, matiya o mari'angay a waco a milikot i takowanan a pakaroray, cinasen nangra ko kamay ato wa'ay ako.
Tano'oka'okak sato kako ma^dengto a sa'osien ko 'okak ako, salipahak sa ko 'ada a pamotek a minengneng i takowanan.
Sakilacen nangra ko kafafang ako, ritosen haca nangra ko i laloma'ay a riko' ako.
Tapangaw, nanay caay piliyas Kiso i takowanan, o pa'oripay a Tapang ako, kalamkamen a tayni a pa'orip i takowanan.
Nanay pa'oripen Iso kako a paliyas to fonos, nanay pa'oripen Iso ko 'orip ako a paliyas tonini a mari'angay a masaflaway a waco.
Nanay pa'oripen Iso kako nai ngoyos nonini a layon, awaay ko papa'ading i takowanan i ka'ayaw nonini a pala a kolong.
O papalosiyang kako i finawlan ako to nidmakan Iso, o raromadiw kako a pahmek i Tisowanan i kasa'opoan nangra.
<<Kamo o mangodoay to Tapang, pahmeken Cingra!
Kamo o tloc ni Yakop, pa'dilen Cingra!
Kamo o finawlan no Israil, kangodoen Cingra!
Caay pisatalifokil Cingra to pakosiya a tamdaw, caay pitawal Cingra to pades nangra,caay pifalah Cingra i cangraan, o mitngilay Cingra to pilongoc nangra,>> saan.
Tapangaw, o papahmek kako i ka'ayaw no polong no finawlan to nidmakan Iso, o papacakaten ako i ka'ayaw no mangodoay i Tisowanan ko niktonan ako to no pina'orip a sapato'aya.
O mamafcol a ma^min ko pakosiya a tamdaw, o mikilimay to Tapang i, o papahmek i Cingraan.
Nanay mida'oc a lipahak ko faloco' nangra.
Nanay maharateng no i hkalay a kasakitakit ko Tapang, ta pasayra a ma^min i Cingraan, nanay mita'ong ko kasafinacadan a ma^min i Cingraan.
O hongti ko Tapang, o mikowanay Cingra to kasakitakit.
O mamihinefa a ma^min i ka'ayaw Ningra ko misatakaraway i hkal a tamdaw, o mamita'ong a ma^min i Cingraan ko mamapohed a tamdaw.
mamatayal i Cingraan ko kasarayray no tlotloc a tamdaw, o papasowalen no tamdamdaw ko tlotloc nangra to dmak no Tapang.
Oya caayho ka hofocen a tamdaw i, o mamatngil nangra ko sowal, toya <<Mapa'oripto no Tapang ko finawlan Ningra,>> sanay.
'Olic 23
O Midipotay Takowanan ko Tapang
O 'olic ni Tafiti.
O midipotay takowanan ko Tapang, saka, awaay ko maan aca a kacango'otan ako.
Pahanhanen Ningra kako i rngorngosan, kriden Ningra kako a patayra i tatihi no sarimadac sanay a tingalaway a nanom.
Paflien Ningra kako to fa^lohay a 'icel, do^doen Ningra ko niktonan a sowal a mikrid i takowanan a papido^do to mo^celay a lalan.
Ano romakamakat kako i lidong no patay a tono' i, caay ka talaw kako,nawhani ira ko Tapang a mikapot i takowanan, o cokor ko sapikrid Iso i takowanan, o sasti' ko sapidipot Iso i takowanan.
Mipatahka Kiso i takowanan i ka'ayaw no 'ada ako, mipaloso' Kiso to simal i fongoh ako, tomesen Iso ko takid ako.
Tapangaw, deng o sini'ada ato caay ka falic a olah Iso ko sakarihaked ako tangasa i tolas no 'orip ako, ta o mamida'oc kako a maro' i loma' no Tapang.
'Olic 24
O Tadamaanay a Hongti
O 'olic ni Tafiti.
O hkal ato i laloma'ay nira i, o no Tapang a ma^min, o sra ato i kafkangay nira i, o no Ningra a ma^min.
Patirengen Ningra i riyar ko paranaan no sra, pahceken Ningra i tarawadaw ko ta'enengan no sra.
Cima ko mama^deng a macokacok i lotok no Tapang saw?
Cima ko mama^deng a micomod i Fangcalay Pita'ongan Ningra?
Oya makoracay ko kamay, tingalaway ko faloco', o caay pita'ong to samiyay, caay pisamangah a mikton to sowal a tamdaw.
O papalmeden no Tapang ko matiniay a tamdaw, awaay ko raraw iso wa han no pa'oripay i cingraan a Kawas cingra.
Mahaenay ko nika lmed no mikilimay to Kawas a tamdaw, oya tayraay i ka'ayaw no Kawas ni Yakop.
Kamo o polong no 'adawang no niyaro', kafawah.
Kamo o nano to'as a fawahan, kafawah.
O mamicomod ko ma'dilay a hongti.
Cima kora ma'dilay a hongti saw?
Oya ci'icelay ki^melay a Tapang Cingra, o pakalowiday a milood a Tapang Cingra.
Kamo o polong no 'adawang no niyaro', kafawah.
Kamo o nano to'as a fawahan, kafawah.
O mamicomod ko ma'dilay a hongti.
Cima kora ma'dilay a hongti saw? 
Ora ma'dilay a hongti i, o Tapang, o mikomoday a Tapang no polong no sofitay Cingra.
'Olic 25
O Pilongoc to Pikrid ato Pidipot no Tapang
O 'olic ni Tafiti.
Tapangaw, pasayra kako i Tisowanan a mitolon,
Kawasaw ako, deng Kiso ko piti'eran ako.
Nanay caay pakangodoen Iso kako a pakatoled,aka ka palata'angen ko 'ada ako.
Caay ko mamatfad ko miti'eray i Tisowanan, o matfaday i, oya padteng sanay a pacoli i Tisowanan a tamdaw.
Tapangaw, nanay pahapinangen kako to lalan Iso, pasifana'en kako to lalan Iso.
Nanay kriden kako a papido^do to so'linay a lalan Iso, nawhani o pa'oripay i takowanan a Kawas Kiso.Hinatala kako i Tisowanan to romi'ami'ad to dadayadaya.
Tapangaw, nanay haenen Iso to hatiniay ko sini'ada ato caay ka falic a olah Iso i takowanan.
Nanay hpolen Iso ko raraw ato patlac ako to nano ka^manganho, Tapangaw, nanay haratengen kako, nawhani o nga'ayay, caay ka falic ko olah Iso.
O nga'ayay, o mo^celay ko Tapang saka, pahapinangen Ningra ko ciraraway a tamdaw to dado^doen a lalan.
Kriden Ningra ko misapo^neray ko faloco' a tamdaw a papido^do to mo^celay a lalan, pasifana'en Ningra cangra to nafaloco'an Ningra.
O so'linay a caay ka falic a olah no Tapang ko sapikrid Ningra to ma'imeray to katatlekan ato limo'ot Ningra.
Tapangaw, nanay do^doen ko niktonan Iso a sowal a mihpol to raraw ako, nawhani tadakarteng ko raraw ako.
O mangodoay to Tapang i, o papahapinangen no Tapang to dado^doen ningra a lalan.
O mamalmed a rihaked ko 'orip nangra, o rarihaday ko aro' no wawawawa nangra tonini a sra.
Sawidangen no Tapang ko mangodoay Cingraan a tamdaw, pahapinangen Ningra to katatlekan a sowal cangra.
Mararid kako a hinatala to Tapang, nawhani o pa'oripay a paliyas Cingra i takowanan nai katalawan.
Tapangaw, nanay sikolenho kako a minengneng, kaadayayen kako, nawhani o tadancaay kako,matked ako ko pades.
Nanay palasawaden Iso ko roray no faloco' ako a ma^min, pa'oripen kako a paliyas nai latiih ako a ma^min.
Nanay haratengenho Iso ko nika pades ako a misemsem, hpolenho ko raraw ako a ma^min.
Nengnengen, wata: ko nika 'aloman no 'ada ako, wata: ko nipi'intel nangra i takowanan.
Nanay dipotenho kako, pa'oripenho kako, nanay caay ka tfaden Iso kako,nawhani Kiso ko nikiliman ako to papa'ading.
Nanay o nika so'lin ato nika mo^cel ako ko sakarihaday ako, nawhani Kiso ko kacifaloco'an ako.
Kawasaw, nanay pa'oripen Iso ko Israil, nanay paliyasen Iso cangra nai latiih nangra a ma^min.
'Olic 26
O Pitolon no Mo^celay a Tamdaw
O 'olic ni Tafiti.
Tapangaw, nanay pasteken Iso kako i awaay ko raraw, nawhani o mo^celay ko dmak ako,masarocod ko faloco' ako a miti'er i Tisowanan.
Tapangaw, nanay hapinangen Iso kako, lifeten kako, nanay hapinangen Iso ko faloco' ato harateng ako.
Nawhani o caay ka falic a olah Iso ko mikriday i takowanan, mararid a mikrid ko so'lin Iso i takowanan.
Caay pinaol kako to misamangahay a tamdaw, caay pikapot kako to misakaniway a tamdaw.
Ma'osi kako a mikapot to ciraraway a tamdaw, miliyas kako to tatiihay a tamdaw.
Tapangaw, monanaw kako to kamay a pahapinang to nika awa no raraw ako, ta mitaliyok kako to pipato'ayaan a mita'ong i Tisowanan.
Romadiw kako to sapikansiya a 'olic a radiw, pasowal kako to kafahka'an a nidmakan Iso a ma^min.
Tapangaw, maolah kako to kamaro'an Iso a loma', maolah kako to nika ci'dil Iso itira.
Nanay caay pahaklongen Iso kako to ciraraway a tamdaw a mitkop, nanay caay pakapoten Iso kako to mari'angay a tamdaw a palasawad.
Nawhani mararid cangra a midmak to tatiihay, tayra cangra i cowacowa a miala to sapa'alofo.
Nikawrira, kako to no mako i, o mo^celay ko dmak ako, nanay kaadayayenho kako, pa'oripenho kako.
Tomireng to kako i masadafdafay a pala, Saka, o papahmek kako to Tapang i kasa'opoan no polong no finawlan.
'Olic 27
O Sapahmek a Pitolon
O 'olic ni Tafiti.
O likat ako ko Tapang, o pa'oripay i takowanan, saka, cimaho ko katalawan ako saw?
O midipotay to 'orip ako ko Tapang, saka, o maanho ko katalawan ako saw?
Yo miraod ko tatiihay a tamdaw a sapipatayan i takowanan i, cangra ko tahafikoday a matolo'.
Ano iraira ko 'alomanay a sofitay a milikot i takowanan i, caay ka talaw kako.
Ano iraira ko 'ada a milood i takowanan i, deng o Kawas ko piti'eran ako.
Ira ko ccay a longoc ako i Tapang, deng onini a ccay ko kangalayan ako, o sapida'ocaw ako a maro' i loma' no Tapang, itira kako i pita'ongan a minengneng to nika 'dil Ningra a makapah, milongoc kako to pikrid Ningra i takowanan.
Yo mapades kako i, pa'adingen Ningra kako, Cingra ko sakarihaday ako i Talo'an Ningra.
Patlien Ningra kako i takaraway a 'ongcoy, Saka, malowid ako ko i taliyokay ako a 'ada.
O a itira kako i Fangcalay Pita'ongan Ningra a milkal a pato'aya, pahmek kako a romadiw to Tapang.
Tapangaw, nanay tngilen Iso ko pilongoc ako, nanay kaadayayenho kako, paca'ofenho kako.
Sowal sa Kiso i takowanan, <<Katayni a mikilim i Takowanan,>> saan.
Tapangaw, tayniay kako a mikilim i Tisowanan, nanay caay piliyas Kiso i takowanan a misatalifokil.
Nanay caay ka kter Kiso i takowanan, nanay caay ka laplapen Iso kako o matayalay Iso, o marariday Kiso a padama i takowanan.O pa'oripay a Kawas ako,nanay caay ka falahen Iso kako.
Ano falafalahen no mama ato ina kako i, o aalaen no Tapang kako a midipot.
Tapangaw, nanay pahapinangen kako to dado^doen ako a lalan.
Kriden kako a parakat i marayasay a lalan.
Nawhani 'alomanay ko misa'imeray i takowanan a 'ada.
Samangahen nangra kako a mipatalaw a mikari'ang, nanay caay ka tfaden Iso kako i kamay nangra.
Paso'lin kako, o mamatala no 'orip ako ko pipalmed no Tapang.
Piti'er to Tapang.
Sa'icelen ko faloco'.
Ti'eren ko Tapang.
'Olic 28
O Pitolon a Milongoc to Pipadama
O 'olic ni Tafiti.
Tapangaw, pasayra kako i Tisowanan a mitahidang a milongoc, midipotay i takowanan, nanay tngilenho ko pitahidang ako,ano caay pipaca'of Kiso i, o mamilcad kako toya mamatkop a tamdaw a mapatay.
Pasayra kako i Fangcalay Pita'ongan a mipakamay a mingitangit to pipadama Iso, nanay tngilenho ko pilongoc ako.
Aka palcaden kako ato tatiihay a tamdaw a mipastek i patay, manga'ay ko sowal nonini a tamdaw a misawidawidang, nikawrira, matomes no ci'intelay ko faloco' nangra.
Nanay o nano nidmakan nangra to tatiihay ko pi'arawan Iso a mitfoc i cangraan, pakaynien i tatodong no raraw nangra ko sapatatodong i cangraan.
Nawhani mi^pec cangra to nidmakan no Tapang ato nisanga'an Ningra, saka, o tatfocen no Tapang cangra a palasawad a tahada'oc.
O hahmeken ako ko Tapang, nawhani o mitngilay Cingra to pitahidang ako a mingitangit to pipa'orip Ningra.
O 'icel ako, o sapatada ako ko Tapang, masarocod ko faloco' ako a miti'er i Cingraan.
Mapadama Ningra kako saka, lipahak kako, o hahmeken ako Cingra a romadiw.
O 'icel no finawlan Ningra ko Tapang,
o pa'adingay a pa'orip Cingra to nipatirengan Ningra a hongti.
Tapangaw, nanay pa'oripen Iso ko finawlan Iso, palmeden ko finawlan no Miso.
Nanay dipoten Iso cangra, dimokosen Iso cangra a tahada'oc.
Naʼonen ku wacu!
Tata’ak ku palu aku.
Tata’ak ku ʼayam aku.
Tataʼak ku pipalu aku.
Mipalu ci Sawmah ci Mayawan.
Minanuy kaku tu safa.
U fafahian ku singsi aku.
Ci Panay ku citangalay.
Ci Panay ku malaluk.
Ci Panay ku matayalay.
Mapalu ni Sawmah ci Mayaw.
La’open nu kuyu ku takulil.
Pidiputan ni Dongi tu wawa kuni a lumaʼ.
Sakararaw namu tu ccay a raraw ku ʼepah.
Sakararaw namu ku ʼepah tu ccay a raraw.
U singsi cingra.
Ci Sawmah kaku.
U fafahian a singsi ku kaulahan aku.
I lumaʼ ci Mayaw.
Caʼay kai lumaʼ ci Mayaw.
I tini midateng kaku.
Kai tini midateng.
Ira ci Mayaw i lumaʼ.
Awa ci Mayaw i lumaʼ.
Midateng kaku i tini.
Pidateng i tini.
Mapalu ni mama ci Aki atu ci Kolo.
Milaʼup ku wacu tu wawa ni Panay.
Malaʼup nu wacu ku wawa ni Panay.
Sapidohdoh ni Mayaw tu titi ku falah.
Piadupan ni mama tu fafuy kuni lutuk.
Mahemek ku matu’asay.
Pafli ku singsi tura wawa tu waneng.
Mapafli aku tu paysu ci Mayaw.
Mapaʼaca nura wawa ku hana tura kaying.
Maulah kaku tu pusong.
Mautak kaku tu sanek nu tusiya.
Lipahak kaku tu palal ni Aki.
Matayal kaku tu romiʼad.
Mananam kaku tu dafak.
Cengeren aku ku kiladum tu kuhtingay.
Maulah kaku ci Panayan.
Maulah kaku i ci Panayan.
Maulah kaku tu pusong.
Maulah kaku i pusong.
Paʼaca kaku tu cudad i wawa.
Fangcal ku wawa aku.
Fangcal ku wawa nu maku.
Manengneng nu maku kisu.
Ngaʼay ho ku namu?
Miala ci Aki tu maku atu misu.
Nima wawa kuni?
Cima kuni a tamdaw?
Cima ku mapaluay?
Nima kuni?
Nima wawa kuni?
Wawa nima kuni?
Cimanan kisu micaliw tu paysu?
Cimanan ku picaliwan isu tu paysu?
Sapipaluan cimanan ci Panay?
Tatusa ku maku wawa.
Tatusa ku Dongi a wawa.
Fangcal kuni a wawa.
Maulah kaku tuni wawa.
Ira ku lalima wawa i tini.
Mi’aca kaku tu tulu a waneng.
Micakay cingra tu tusa tataʼakay kuhtingay a fafuy.
Ya mipaluay ci Mayawan a tatusaay a faʼinayan a singsi pakaaraw ci Sawmahan.
Ya tatusaay a faʼinayan a singsi mipaluay ci Mayawan pakaaraw ci Sawmahan.
Maaraw aku kuya mirepelan ni Mayaw a tatulu a tawinaan a kulong.
Maaraw aku kuya tatulu a tawinaan a mirepelan ni Mayaw a kulong.
Maulah kaku ci Sawmahan, ya mipaluay ci Mayawan.
Maulah kaku tuya mipaluay ci Mayawan a Sawmahan.
Pakaaraw ci sawmahan kuya tatusaay a faʼinayan a singsi, ya mipaluay ci mayawan.
Matayal kaku.
Tayalen aku kuya demak.
Maruhem kuni a pawli.
Ruhemen aku ku pawli.
Lepunen mitangtang ku hemay.
faʼedet kura dateng.
Mifaʼedet kaku tura dateng.
Mafaʼedet aku tura dateng.
Faʼedeten aku tura dateng.
Miadup ci mama tu fafuy nu lutuk.
Maadup ni mama ku fafuy nu lutuk.
Micedem ku kuwaq.
Maorad anini.
Sapiadup ni mama tu fafuy nu lutuk ku iduc.
Sakararaw namu tu ccay a raraw ku ʼepah.
Micikayan ni mama i pitilidan kuni a cudad.
Piadupan ni mama tu fafuy kuni a lutuk.
Miadupan ni mama ku fafuy nu lutuk.
Palenaken ko ’ayam namo.
Marama' ko wawa.
Marama' ko kamay ako.
Miasip ci Panay to cecay a codad i matini.
Asipen ni Panay ko cecay a codad inacila.
Mafana’ kako tora miasipay to cecay a codad i matini a wawa.
Mafana’ kako tora wawa miasip to cecay a codad i matini.
Mafana’ kako tora wawa asipen ko cecay a codad inacila.
Milingatu ci Kacaw minaman tu caciyaw nu Amis anumamiheca.
Mafana’ kaku a tatayni ci Aki anudafak.
Matawal aku miedef kaku tu fawahan.
Pakaso’elin kami cingraan maluwiday ku cacikayen.
Pakaso’elin kami cingraan a maluwid ku cacikayen.
Mafana’ kaku u mamipalu ci Aki ci Panayan.
Mafana’ kaku a mamapalu ni Aki ci Panayan.
Tadamaolah minengneng to maeferay i kakarayan a hikoki ci Forayan, nanay mato’as to manga’ay malo parakatay to hikoki saan cingra, parakat to hikoki talakakarayan.
Mato’as to ci Forayan i, o saka mala parakatay to hikoki, kinapina to mitanam to pakayraan cingra, nika caayay pilayap ko pitilidan cingraan, milifet miseking cingra caay pakaala tono maefer a pitilidan.
Tangasa to kairaan noya romi’ad, pasowal sa ko mama ni Forayan cingraan, milesafon to paeferay to hikoki ko ceng-fo, sapitanaman milifet kiso saw?
Sapisa’icelan ho ci Forayan, miliyaw ho mitanam milifet.
kinapinaay to a milifet, tangasa to i saikoray maalaay to cingra.
Kalamkam sa ira to ko sarakat mihatanam a maefer nika ciriko’ to matatodongay ta manga’ay mikalic to hikoki, Nikawrira, ano talatatahengan anca i katayalan saheto no fa’inayan. malasaka lanang ni Forayan, Malasaka mata’elif mata’elif ko pihatatanaman nira.
Ikor to to kahacecacecay mihatatanam maefer, paka o fafahiyan to ko ’alomanay i cingraan, cay to kaolah malacafay i cingraan, padeteng sa mikilim to tararoran a pahanhan.
Polong a fa’inayan maemin a somowal, caayay pakaso’elin to fafahiyan mafana’ parakat to hikoki, ma’osi mapatay i tatihi nira.
Misi’ayaw to matiniay a demak, caayay ka sapisawadan ko faloco’ ni Forayan, misi’ayaw to pasifana’ay milicay to kada’atan a demak i pihatatanaman, hacecacecay han nira a mireko.
Hatiniay to ko patahekal to fenek tada mahemek ko pasifana’ay, ikor to satomeked han to no pasifana’ay pasifana’ ci Forayan.
U bangcalay a labiiʼ
Mabanaʼ ku Pangcah a paparadiw, mapapaini tu nisimsiman nu balucuʼ.
U kaket nu ʼurip nu Pangcah, ira ku bangcalay a radiw, anu mibuting, anu mawmah, anu paramud, i:raaca ku radiw.
U ka kaʼulahan nu mita a radiw.
"bangcalay ku dadaya" sanay, i naradiw u nisangaan ni Libuk i 1962 a mihecaan, a hemaw kaʼulahan ku ngiha.
anu remadiw tina radiw haw tangesul saan a lipahak ku balucuʼ, itini i tangal, masadak ku seriw seriw sananay a bali nu sabalat.
Tangelalay ku bulad, mikipaputaputal ku tamedaw, a malahulul tu biyabiyaw awa ku cahiw nu Amis a tamedaw.
Mamaan awaay ku cahiw nu mita u Pangcah, u rayray nu ʼurip nu mita u Pangcah, lipahaksa ku balucuʼ, sakilemelsa tu remiad a dademak, makumud tu labiʼi a malabi, remadiwtu, misakeruʼtu, pakungkutu, manay lipahak ku ’urip nu Pangcah, awaay ku cahiw nu balucuʼ.
U baki atu suna
Inaa;yaw ira kiya matu’asay, mapuhawtu ku mata matulektu ku tangila, mamirmirtu ku tusaay a tusur, yu maru’ i sapad a kemaen, mamirmir ku nipikaliling, mataktak ku kabi i sapad.
Mataktak na maka nguyus, maaceken ku wawa atu kadabu a maanen aca, milimek cira i lalikul nu parud a kemaen, pabeli han cira tu cacay a kaysing nu hemay atu dateng, caay pakabecul tina matu’asayan. 
Mararum ku balucu’ nina matu’asay, tanu lusa’sa a mimelaw tu sapad.
Yu cacay a remiad, mamirmir ku kamay nira matu’asay, caay ka kapah kuni pirapet tu kaysing, mahetik mapeci ku kaysing, cihien tu nu wawa atu kadabu, terep sa kina matu’asay a maheduk, micakay ku heni tu nu kilang a kaysing, pabeli han kina matu’asay a kemaen.
Namahaen tu cacay a remiad, marutu kira wawa atu kadabu a kemaen, ya sepatay ku mihecaanay a suna, misapud tuya mapeci’ay a kaysing a mipararuhepit. 
mimaan kisu saw han tu nira wama.
Suwal satu kira wawa, "a misanga kaku tunu kilang a kaysing, anu tataangtu kaku, u sasakaysingan nu namu, u wama atu wina a kemaen" satu.
Maka tengil kira wawa atu kadabu, sasumelaw satu a tatusa, araw tanu tangic saan, tangsul satu a pakamaru’ i sapad tina matu’asayan, nama haen pakumudtu tina matu’asayan a keman, kanahatu sinikahetik kina matu’asay tu maan, caaytu ka semuwal kuheni.
U nikasasu’ulah
Mabana’ kisu, u nikala cabacabay nu tamedaw, u lipahakay haw, nika u kasasu’ulah nu tamedaw, ira ku nikaanub atu rawraw nu balucu’.
Anu masasu’ulah ku kapah atu limucedan, ira ku ngalay caay ka semuwal ku tamtamdaw, pitulun ku matu’asay.
Suwalsa, "amaenen naca u luengelay hen ku tireng satu."
nika anu u matu’asayku patelacay, caay haw pisulul, a waay ku paherekan a mitungangan nu tamtamdaw.
Caay haw pilunguc ku tamtamdaw tu wayway nu kala tamtamdaw, nika saka itini i tarakaway kuni ka ’urip a tamedaw, ira haw kuni piniket, manay u mala Hungtiyay atu tarakaway ku nika’urip, aka ka ira ku anub tu babahiyan nu balucu’.
kanahatu u matu’asaytu a Hunti, a caaytu ka sianub a mimelaw tu babahi.
Misinsim tu Taywan nayi tatanur
U ka’ulahan nu maku kira maraa;yay a Taywan, na i tini a kanatal a malasawad ku tadamaanay a mihecaan nu maku.
U kumud nu ’ulah a itini a ma’urip tina Taywanan.
Ma’ulah kaku a paengaw tu tarakaway a lutuk, ma’ulah aca a pasalanu a paengaw tu matelungay atu dadahalay a sa’uwac.
Palunan i masa tapelikay, masapucukay nu liyal, ma’ulah kaku tu muhetingay ku banges a Hulam a Tangabulan atu Yin-cu-min.
Tada tusa a pulu’ nu mihecaan kaku a misa rakarakat i tuheniyan, mitingdu tu bangcalay a suwal ni Yis.
U ngalay nu maku, a miratuh tu bangcalay a suwal ni Yis, malawit haw ku cacay a malebut nu nipiliyaw nu maku a pasubana’.
Caay pisimsim kaku tu sipun nu ’urip, u a’ayaw nu nipapimelaw tu nisuritan a cudad nu maku, malemed a tayra aca i ka’ulahan nu maku a Taywan a luma’.
Ma’ulah kaku ay Taywan ku nika tangasa nu nika’urip.
Anu maherektu ku nipidiput nu misu anu sa kupa’uripay i.
A itini kiyari kaku a ma’urip i ka’ulahan, i matengilay ku suni nu liyal atu i tepar nu bulubuluan a paluma’ tangasa i da’uc.
Matenene:nes kina cacay a maliepah
Inali;ca hen , ira kira cabay, u Amuhuwan a tamdaw, pihaceng ku nikahaliepah nira, tuna mahaen satu, tayra i nikasaniyaru’ nu Yincumin a palabang, saru;ma sa tu masapinang ku pising nira, sulinay sa pasuwal takuwanan.
"Malecabay kita misawad tu epah!" saan, sulinay tu, anu haensa ku nikahaliepah nira, pinapinaay a niyaru’ nu binacadan, mala sakatuled a masemer nu balucu’ nira.
"Anu mahaen ku kakemaen tu epah, u papilahedaw tu niyaru’ nu tireng ku Yencumin." saan ku suwal nira.
Palatih kaku tu nikaadayay nu balucu’ nira, sidait tu anu malahedaw tu ku liwmah, nu telangan a taneng atu kiyukay i ’urip nu Yincumin, matiya hen nu Tayawnisus ,caay kacenun kinabalah sa kakemaen tu epah.
Su’elin tu malahul tu nika bangcal i nisimsim nu maku, i kakaenan hen ku kalaliepah i umah nu ’urip.
Nikaurira, u bana’ tu nu maku tu balucu’ nira, nika mabana’ kaku tu nika halitaewak tu epah, ira ku i kumuday tu, nika rawraw atu ilinikay nu balucu’ nira, caayay kaw “sawad sanay tu epah” caayay kaw hahaenen.
U rasaka nu maku a balucu’-kapahtu a haenen nu mita "Kinacacacacayen tu a maliepah." saan!
Namatini ku nikasasuwal niyam, tuna mahaen araw seday sa tu kunikatera’ nu mata.
Masapakarungay a Tabiti
U pahutinay yu pakarungay ci Tabiti, makamelaw ku Tapang tuni kakapah nu balucu’ atu pinangan ni Tabiti, culculen nira ci Samuil a tayra i luma’ ni Yisu, paluwad tu cacay a wawa mamalahungti.
Papitu ca Tabiti a malekaka, makamelaw ci Samuil ci Tabitian i, suwal sa ku Tapang, "Hayi, cira! Palusu’en a pasimal cira" saan.
Naitiya, matungal matungal ku kacibenek nira, demecaw ku talaw, nikawrira misapuener ku balucu’ nira a mangudu mikalihud tu Tapang.
Yu malaluud ku Iasrail atu Bilis, misi’ayaw ci Tabiti tuya katalawan nu tamtamdaw, tata’ak taraka: way a subitay nu Bilis ci Kuliyaan, caay ka talaw cira, u hawan atu pana’ ku sapiluud nu ’ada, u bekeluh atu pacingku ku sapisu’ayaw nira ci Kuliyaan, maasek nu bekeluh ku laway mapucu’ ku tangal ni Kuliya, tangsulsa a mahenaba i hinasera, araw mapatay tu. Maluwid milaliw tu ku subitay nu Bilis.
Nanutiya mapalemed tu nu Tapang ci Tabiti, u binacadan nu Iasrail araw misadadahal tu kanatal satata’ata’ak satu.
U palatamdaw nu Pangcah
U sakacakat nu benek i ’urip nu Pangcah.
Anu awaawaay ku cudad tu sakabana’ tu nu tamdawan ku Pangcah i, nika mapabalucu’ay tu nu Kawas ku heni tu sakabana’aw tu kakangudu’an a demak. 
Nanu adidi’ hen mapasubana’ tu nu wama atu ina ku wawa tu dademaken tu saki itini nu luma’ ’atu saka kilemel a malingad i umah, nawhani awaay ku subuc tangsul sa a mabana’ tu matiniay a demak.
Nanu pasubana’an tu nu ina atu wama ta mitu^ur midudu’ tu nanu suwal nu matu’asay, itila a matungal a matungal ku benek, ta masinanut midudu tu lekakawa ma’ikes tu ku balucu’.
Matu’as tu, bana’satu, tu sakingudu, mabana’ tu a mipili’, a patatudung tu taenek, mabana’ tu misapinang tu bangcalay atu raecusay.
U nika matini nanu rayray, saka caay ka tangsul sa a milukes tu matu’asay.
anucaay u subana’ atu limu’ut nu ina atu wama nu Pangcah.
Unina ku saka tanektek nu heni a temireng itini tina hekal a ma’urip.
U selal nu pangcah
U niyaru’ nu pangcah i matiya, awaay hen ku kanatal u masimsimay i balucu’u niyaru‘ a cacay, ira hew ku niket nu niyaru’. Matiniyay u tumuk nu niyaru’, u selal nu babainayan, u kumung nu matu’asay... nanu mahiniyay a niket haw ku sapa ’urip tu niyaru’.
U niket nu selal, u sapidemak haw tu demak nu niyaru’, u subuc tu babainay a wawa.
anu katangasaan tu ku 15~16 a mihecaan, ira haw kuni pilaylay a pasubana’ tu saka’urip.
anu matabesiw tu ku nipaniket, pacumuden tu i baluhay a selal, panganganan tu ngangan nu selal.
U selal nu pangcah, ira haw ku tadamaanay a nipaini, u kaka a selalan, a mikuwan tu saba a selal, u saba a selalan, a mitengil haw tu suwal nu kaka a selal, ira a maemin ku nipatudung tu dademaken, na mahaen ku rikec nu selal nu niyaru’ nu pangcah.
manay caay ka rawraw ku niyaru’ nu pangcah.
Yu micumud ku selal nu niyaru’, ira haw kuni parengreng i aayaw nu lalikid.
palecapuen i talu’an nu niyaru’.
palingaden nu tumuk, pasayra i sawaliyan ku bekac a tangasa i sasidapan nu liyal, a mikiayaw tu sadak nu cidal.
paini haw tu baluhay a ’urip nu niyaru’, masa kapah tu kaku sananay a paini.
'Icep:
’Icep.
Pakaynien i tilid no mitiliday to kaci’icepan no Taywan i, i tira i 17 nu suki, mihawikidan no Holanta tayni Taywan malo sapaloma’, tahamatini saan a ci’icep ku Taywan.
Miingiday ho tu fa^detay pala, mirangiay tu caciyaw nu Formosa;
tata’angaytu, mimingaytu a kanatal, sahtu u mi’icepay ku tamdaw nu Yincumin.
Pi’icep nu Matu’asay.
I tiya ho u matu’asay nu Yingcumin|Yingcumin, anu talaumah tu, kanca mi’adup tu, pa^deng saan mitafu tu ’icep, fila’ atu ’apul a pacacidek; 
caay ka ’anuf a mitatuy.
Nawhani, adihay i umaumahan atu lutulutukan ku ’icep atu fila’.
Dengan u talariyaray mifuting ta misaadihay ku pitafu.
Anu mi’icep, caka^ca pipa’apul, pafila’, alatek u ’akaway, u falu ku sapakapi.
Mapili’ay a tamdaw, manga’ay ka ^ca pipa’apul.
Nikawrira, cangu’ut sa ko pipa’apul, cupelak, adihay ku pipa’apul, maduka’ ku nguyus.
Unian ku mihaenan, adihay han ku fila’, kaedah, adihay han ku ’akaway, ^ca ka kahngang ku pi’icep.
U kaemangay, maulah mikemkem, nika caay pa’apul cangra.
Pi’icep nu luma a finacadan.
I tini i Nangyo, i Intonisiya, Fuyliping, Malaysiya atu kasa’icu’icul nu kanatal, i tiraay a tamdaw i, maulah tu ma’ikesay a ’icep, ngiwngiw han nangra ku pa’enu nu ’icep, ta pa’atem han nangra ku tamaku a miladek, mahaenay ku nuitiraay a kaulahan.
Misa’icep.
Cecay mihecaan kinatusa a ci fucacing ku ’icep, maedeng 6 fulad maruhemtu.
Anu maruhem ku ’icep, atekak a kemkemen, tada kalimelaan a falahen.
I tiyatu haw i, pecih han milatusa, milatulu a miladek, kanca ^min han milangas, pitpit han a mitangtang a mi’icang;
manga’ay a matenes ku pina’ang, ta rara hantu a mi’icep.
Nikawrira, u fa^luhayay mipalumaan a ’icep i, ^minen a mipinglas; caay ka fangcal a ’usawen malu sapaluma, i tiya i, sakatusatu a kaciheci, ’usaw han tahira karuheman malafuhid tu, ta manga’ay malu sapaluma.
Ruma satu, anu papitefad han ku heci nu ’icep i, lumengaw i sasra a masasapal, cilacila fahal tata’ang tu a masalidung.
Bunka.
Masamihcahcaan ku ’icep a lumahad, satakaraway i, ma^deng tulu katatingluh nu luma’, i tiya tu haw i, ki^mi^mingtu ku heci ningra, tatiih tu a kuyakuyen a mikalic, uya ku letek han tu a mifalah? Caayay! Adihay ku mamasanga’.
Caayay ku hatiniay aca ku epuc nu ’icep hananay, anu ira ku sa’upu nu salawinawina i, pataluma’ay tu, cipadesay tu, miingkayay tu, masamaamaanay kasa’upuan nu tireng a ngasaw i, mapali’ayaw itu a maladek ku ’icep mipatala.
Pahinghing caay pilawa tu ’icep a patayra i luma’ nu aalaen a kadafu, awaawa mihawikid tu masalalekuay a ccay ngangarapan.
Tu laday i, matu:mes tu ku ’icep atu fila’, mateli i tataruan nu payluma’ nu Yincumin; malu sapatala tu lafang.
Matiniay ku pinangan nu pangcah a tamdaw.
Tayra i palapalaan misanga’ tu palu’malu tipid, pisadakan mipateli tu dateng, patenas han tu ra’ilen, wa:ta ku kaeso’ nu kaen.
Ira ku malalukay a tamdaw, pudac han ira ku katul nu palu’ malu patafua. 
U ruma satu, anu takaraw tu ku tapangan nu ’icep, leteken miala ku dungec, sakuhawen, kesiren kanca simanta’ han malu sala, awa ku pitulasan a kumaen.
Anu i salawacan nu luma’ mipaluma tu ’icep; mangalef safalucu’en a misamuecel, fangcal a manengneng, macakat ku lihoc nu niyaru’;
rumakat sa i lalan, matiya ira:ay tu ku pa’adingay a mituur i ka’ayaw atu kaikur isu.
Nikawrira, anu i ’apilipilisan nu lutuk paluma i, i ’ayawen ku pifariw, mipitaw a misulinga’ misafangcal ta paluma han ku sapaluma a fuhid, mitala ho tu pinapina a fulad tu kaci cu’ungan nira, tuna pitala ita i, tatama anu sa tu faliyus atu kafudu’an a palapatan i, unian ku kacalemceman a demak.
Nawhani, anu tata’ang tu ku ’icep, nikawrira miming ku lamit, awa ku ’icel a mikulamet tu sra, saka irasa ku fudu’, tangsul mari’ri’ ku kaitiraan nu pa’icepan.
Adihay ku tatinakuen tu maselenay a niyaru’ i Taywan.
Sarakat, awaay ho kupa’acaay tu ’icep i, macimacian nu Taywan, matini satu, ^ca kasa’awas ira ku ccay pa’acaay tu ’icep a mapatireng, satisil saan i lalan nu maci.
Nengneng han mita’elif, safalatfatsa ku Niong a matedi, u pa’acaay i, sahtu u misaidahidahiay a kayin, milimek i kaikur nu dadingu, matiya u ningkiw maru’ i laluma’, sasamisimisi saan ku heci a ma’araw tu nikacangu’ut nu sapitahpu tu tatirengan;
u parakatay tu paliding atu otopay kafahalan “ki:k” saca masastul tu tatihiay a paliding tu pinengnengan aca tura kaying.
Naitiniay nu’amisan tahira nutimulan nu Taywan, adihay ku pa’acaay tu matafuay tu a ’icep i lawac nu lalan, kala serangawan han tu nu Taywan ku pipa’pa’ tu ’icep.
Kaacekan a nengnengen ku naikuran nu tupli’ atu padi’, malaklak i kasa’upuan samatiya saan u dadipis;
anu u tupli’itu caayay ku fangcalay a manengneng, salaw ira ku lawla nu Amilika a tamdaw, “Muta’ tu lemes ku wenciyang nu Taywan, parakat ho tu paliding” saan.
Lisin.
I tini nutu’asan nu Pangcah ira ku lisin tu pakayniay i ’icep 
Nikawrira, caay kalecad ku kasa niyaruaru’.
’icep.
O ’icep, awaay ko ca’ang no tapangan nira, safaw tosa tangasa safaw lima ko takaraw, i teloc no tapangan enem, siwa aca ko papah, matiya o ’opih no ’ayam macinasay, o heci nira i, kohepic ko podac, talafohid sa ko heci, laloma no heci ira ko paeno, makorahay ko cengel nira. 
kakaenen.
O kacihecian no ’icep itini i lima folad tangasa i roma mihecaan sepat folad, siwa ato moetep folad ko pitpitan.
Manga’ay mipa’pa’ to heci, caay kanga’ay maenoc, o caay ho karohem ko mikemkeman, oya mipitpitan a ’icep, caho ka’ikes ko paeno nira, cisalang pa’pa’en.
Ano mipa’pa’ to ’icep, sipasip han ko apol i fila, ta tafo han to ’icep a mikamkem, manga’ay caka pacomolen to fila’ ato apol, o roma a Kanatal, o maharekay to matangtang ma’icangay to mi’pa’paan nangra a ’icep.
Ano mipaloma to ’icep , itini i faedetay a Kanatal, ta lomengaw ko ’icep, sepat so’ot tangasa siwa so’ot a kongce ko takaraw ko palomaan pala, ta koengel cisalang ko heci no ’icep a  akaenen, fangcal ko ’aca nira.
Oya caay ho kafitelak a hana no ’icep, manga’ay sakohawen, ciyanen a safelen, o kaolahan no ’Amis (Pangcah) a sinafel.
Hasapimaan.
O ’icep, manga’ay malasapaiyo, manga’ay mifotos to isi, midawa to sipir ato miremac to caayay kahalikaen a tamdaw sa ko sowal no ising.
Ira haca ko sowal i cudad no ising, misanga'ay to fitoka, piyas, sipir.
Likakawa no rayray.
O ’icep, i Yencomin ko tadamaanay a serangawan, ano piilisinana no riyaro’i, o sinafel ko sapacakat, nikaorira, o ’icep ko satatorongay a sapacak, maskero ko fa’inayan i pilalikidan, mi’araway i liyokay a fafahiyan, ira ko kaolahan nira fa’inayan i, pateli han noya fafahiyan ko ’icep i alifo noya kaolahan nira fa’inayan.
ano pataloma’ ko mamararamoday i, o sapahinghing no ciloma’ay, iar ira aca ko ’icep sapalafang, i tini mahapingan ko serangawan no ’Amis (Pangcah), i ikor ko polong no ngasaw, sa’aloman sako teloc sonasona, matiya o papah no kilang macelak.
I ’orip no Pangcah, o ’icep ko tadamaanay, itini i ’orip no ’Amis (Pangcah) a tamdaw, i pilisinan to, pahanhan to, mahaholoholol to fiyafiyaw, mipalafang, caykanca o ’icep ko tadamaanay, adihay ko sapimanmaan nira, o tapangan no ’icep manga’ay misaloma’, oya palo’ nira manga’ay malakaysing ato sala, o sasalamaen no wawa, o cifar ko pitenesan to sinafel, o caki, o sapikpik,’saka o ’icep tiini i ’orip no Pangcah, o tadakalimelaan o rayray no mita.
Mi’icep paadadayay to ’ekang sanay.
O sowal no Wi­fopo Cienkangci, pasowal sa o ’icep mikari’angay to tatirengan, Secieweysencoce, ira ko patirengan a Pikinkiwan to ^Ekang no Kalokitakti (IARC),itinii 1987 a mihecaan, mahapingan to mikinkiway a makinkinw to, o mi’icepay a tamdaw, ano mi’icep to cilamlamay to tamako」anoca patokeled sa mitamako a mi’icep」makari’ang no ^ekang ko tatirengan, itini i ngoyos i takolaw ato i elol a ci^ekang.
Itini i Taiwan a kanatal, ’aloman ko mi'icepay to ’icep, nawhani, ano mi'icepay a tamdaw, caay kafangcay ko tiring, matiya adada ko fowa’, mikari’ang to wadis, caay kafangcal ko rakat no remes, maso^so, mikari’ang to takolaw ato kahemaw ko tiring no dipot a wawa. 
O no to’as a kimad to icep’.
kaemangan ho ci Panay maolah a romadiw, nika mafokil masakero cingra.
Yo cecay a romi’ad, tayra i pa’icepan cingra, tangasa i ’ice’icepan aro sa romadiw ci Panay, manengneng nira ko papah no ’icep, siwsiw sa ko fali, samingaming sa pasifafaed, pasilaeno, pasikawanan, pasikawili, mato o kaying sa masakero kowaming saan a masakero.
Salipak sa ko faloco’ ni Panay minengneng to nika iyof no fali ko papah no ’icep, o radiw nira satata’ak satata’ak sato, kafahalan sa milecad matiyaya to o papah no ’icep ko kamay nira a miwakawak, talakawanan, talakawili, pasifafaed, pasilaeno ko piwakawak, roma i mifetir to wa’ay, cahocaho miwakawak to kamay, tala’ayaw talaikor ko pi’awas, mitakonol, mica’a ko tatirengan, o radiw ato wakawak satatodong saan, oya lipahak no faloco’ maemin to matahtah a masadak.
Kamatiya nira, sedak sa ko kakitaan no niyaro’ miraod, pakanengneng to nika fangcal ko radiw ko kero ni Panay, hemek sa palata’ang, licay han nira, “ Wawaaw, ona radiw ato kero na icowa kiso a minanam? ” han nira. 
Paca’of han ni Panay “ Kangodoan kiso faki, o radiw ako nano soni no ’ayam a minanam, o kero ako i o papah no ’icep a minanam kako ” han nira.
Nano itiya, ira to ko pinangan a kero no Pangcah tangasa anini.